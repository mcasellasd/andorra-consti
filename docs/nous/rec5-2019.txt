112
113
Pere Soler Parício
Université de Bretagne Sud, HCTI - EA 4249
DE LA CONSUETUD A L’ESTAT DE DRET. 
LA LLARGA RESISTÈNCIA DEL PRINCIPAT D’ANDORRA 
A LA MODERNITZACIÓ POLÍTICA
RESUM
Aquest article estudia la història política del Principat d’Andorra al llarg dels segles XIX i XX, en particular 
l’evolució de les seves institucions polítiques, amb l’objectiu d’explicar perquè les Valls no implementaren 
l’Estat de dret ni adoptaren una constitució fins a les acaballes de la darrera centúria. 
Paraules clau: Principat d’Andorra, Edat contemporània, ciències polítiques, institucions polítiques.
ABSTRACT
This  article  surveys  the  evolution  of  Andorran  politics  during  the  19th  and  20th  centuries,  focusing  on  the  
reasons which explains the backwardness of her political system. The lines that follow analyses some of the 
historical  events  and  economic  factors  that  contributed  to  the  emergence  of  democracy  in  Andorra  and  the  
establishment of the rule according to a higher law.
Key-words: Principality of Andorra, Modern history, political science, political system. 
|             PERE SOLER PARÍCIO
L’ANDORRA VUITCENTISTA: SOBRE EL COPRINCIPAT AUTORITARI I EL PES DE L’OLIGARQUIA
Ens interessa resumir l’evolució de les institucions i de la vida política de les Valls per tal d’entendre l’excepcional 
tardança amb la qual el país evolucionà de condomini senyorial a coprincipat parlamentari. El plànol de llarg 
recorregut ens remet a esdeveniments i documents palingenètics com la creació del Consell de la Terra l’any 
1419, l’aparició l’any 1748 del Manual Digest, d’Antoni Fiter, o la publicació l’any 1763 del Politar Andorra, 
d’Antoni Puig. Fruit d’un privilegi signat pels consenyors d’Andorra, això és, el bisbe d’Urgell i el comte de 
Foix, la primera d’aquestes fites tingué com a resultat l’establiment d’un òrgan protoparlamentari encaminat 
a defensar els interessos dels habitants del territori
1
. Cridat a esdevenir un dels eixos vertebradors de la gestió 
de la cosa pública, el Consell de la Terra o Consell General de les Valls evoca, en certa manera, el to pactista 
dels furs tardomedievals que havien regit a Europa el destí de diversos regnes i ciutats. Els precitats costumaris 
del segle XVIII, continuació del tradicional dret consuetudinari català, recopilaven privilegis, exempcions i 
usos diversos, en la pràctica, definien la manera en què havia d’exercir-se el poder polític a Andorra d’acord 
amb els usos i costums del principat. Difícilment hagueren pogut encaixar en les Valls l’esperit normatiu de la 
Il·lustració i la seva voluntat d’establir un sistema ètic d’autoritat, doncs, ben al contrari, en el decurs del segle 
XVIII Andorra féu de la tradició i la consuetud la pedra de toc de la seva praxi política, no alterà les velles 
estructures de poder, ni es dotà d’institucions de govern modernes. 
A mitjans del segle XIX no s’havia emprès cap reforma encaminada a endegar la transformació d’Andorra 
en  un  estat-nació  modern:  no  s’exercia  la  doctrina  de  la  separació  de  poders,  no  existia  un  codi  de  drets  i  
deures que definís la condició de ciutadania, i no s’havia adoptat una carta atorgada o constitució que regulés 
el sistema de poder, en definís els seus òrgans i pautés les relacions entre ells. Lluny d’això, les institucions 
polítiques del país responien a una simple fragmentació quatripartida del poder, pròpia de l’antic règim, que 
entroncava amb els usatges de l’edat moderna. En la cúspide de l’escaquer polític de l’Andorra vuitcentista, els 
coprínceps seguien sent sobirans que encarnaven l’autoritat suprema i disposaven de múltiples prerrogatives. 
Per sota seu, i a manca d’operar com una vertadera administració central en la qual pertocaria reconèixer-hi 
la  representació  dels  habitants  del  territori  a  escala  estatal,  el  Consell  General  de  les  Valls  canalitzava  les  
relacions  amb  els  coprínceps  i  actuava  com  un  òrgan  d’equilibri  entre  les  diferents  administracions  locals.  
Aquestes darreres ocupen, per ordre d’importància, el tercer i quart lloc de la llista: els comuns de parròquia, 
al capdavant de les parròquies, i els consells de quart, al capdavant dels quarts de les parròquies. Els comuns 
de parròquia eren l’únic òrgan de poder on quedava vertaderament dipositada la representació política d’una 
fracció  dels  habitants  del  territori,  aquells  que  pertanyien  a  les  cases  més  adinerades,  doncs  la  perennitat  
d’aquest  sistema  reposava  en  el  manteniment  d’una  estructura  de  poder  que  afavoria  els  capitostos  locals.  
A  imatge  del  sistema  estamental  català  de  l’època  moderna  basat  en  la  institució  dels  hereus  i  les  pubilles,  
la  societat  andorrana  del  segle  XIX  seguia  dividida  entre  els  focs,  les  cases  més  riques,  i  els  casalers,  les  
cases més pobres o de recent creació. Aquests darrers estaven exclosos de la vida política, doncs només els 
caps  de  casa  dels  focs  podien  participar  en  els  comuns  de  parròquia,  i,  de  retruc,  ser  escollits  i  pagar  per  
ocupar una de les vint-i-quatre places de conseller que integraven el Consell General
2
. La concentració del 
poder no es limitava al pla polític, sinó que el control de l’explotació dels béns comunals requeia també en 
mans  d’aquesta  minoria;  el  sòl  agrícola  pertanyia  als  focs;  la  tinença  i  explotació  de  les  fargues  coincidia  
amb alguns dels propietaris dels negocis pastorals, tots ells cap grossos; eren també les cases benestants les 
que prestaven diners quan l’endeutament pagès ho requeria. L’avantatge econòmic i el privilegi polític que 
conferia el sistema de poder andorrà als focs alimentà la seva oposició frontal a qualsevol alteració de l’statu 
quo, que va romandre en vigència fins ben entrat el segle XX com una sort d’anacronisme congelat en el 
temps. Joan Becat ho descriu com una realitat política que implicava un determinat repartiment competencial 
i una escala d’autoritat no escrita, i que es traduïa en una connivència pactada entre els comuns, el Consell 
General  i  els  coprínceps
3
.  En  aquest  sentit,  bo  i  assumint  una  sèrie  de  particularismes  que  caracteritzen  la   
singularitat del cas andorrà, podríem definir el sistema polític que imperava aleshores a les Valls com un règim 
de monarquia autoritària (o coprincipat autoritari), puix que, tot i concentrar-se el poder polític en els sobirans, 
1    En la seva qualitat de Copríncep d’Andorra, ens referirem indistintament al bisbe d’Urgell com a Copríncep, Copríncep episcopal o bisbe d’Urgell; el titular del 
càrrec i els seus serveis de representació i protocol poden anomenar-se Mitra o serveis del Copríncep. La titularitat del càrrec de Copríncep francès fou ostentada 
posteriorment pel rei de França, i més endavant, pel president de la República Francesa.  
2    Ens referirem indistintament al Consell de la Terra com a Consell General de les Valls, Consell General o Consell. 
3Becat, Joan, “La révolution politique de l’Andorre, 1973-1993”, Recerc, Université de Perpignan, 2010, pp. 20-22. 
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

114
115
aquests no només respectaven les peculiaritats del territori, sinó que contribuïen a preservar el predomini dels 
focs mitjançant un exercici del poder de tipus pactista que se servia del Consell General com a mecanisme 
d’equilibri entre les parts. El relatiu aïllament geogràfic de les Valls, els condicionants físics del medi que 
limitaven el desenvolupament de les estructures econòmiques, i la impermeabilitat a les noves ideologies que 
imposava el sentit agut de la tradició, contribueixen també a explicar la distròfia del sistema polític andorrà. 
Tot i això, i malgrat la inexistència d’una burgesia local disposada a capgirar les quotes del repartiment de 
poder, en la mesura que el liberalisme podia beneficiar els interessos d’aquells a qui les estructures vigents 
havien privat d’accedir als privilegis, la immutabilitat del sistema polític andorrà fou posada a prova.
La  revolució  industrial  desencadenà  la  crisi  de  l’economia  andorrana,  que  havia  quedat  estancada  en  
un  model  d’antic  règim.  La  competència  fabril  dels  centres  de  producció  catalans  i  francesos  anorreà  els  
fluxos comercials d’antuvi i comportà el tancament progressiu de les fargues. Fins aleshores, una quantitat 
significativa de casalers havien fet del comerç, el contraban i les fargues, el seu modus vivendi. L’esgotament 
de les seves fonts d’ingressos generà un malestar social que s’accentuà amb l’emigració forçosa que hagueren 
d’emprendre  desenes  de  joves  andorrans
4
.  Al  seu  torn,  les  guerres  entre  absolutistes  i  liberals  espanyols  
havien  familiaritzat  les  Valls  amb  la  dialèctica  política  que  sacsejava  arreu  les  bases  del  poder.  Ja  durant  
la  dècada  de  1820  la  Regència  d’Urgell  féu  conèixer  a  Andorra  la  revolta  contra  el  règim  constitucional  
espanyol. La Primera i la Segona Guerra Carlina comportaren l’entrada de refugiats al territori i la visita de 
comissionats  del  govern  liberal  de  Madrid.  Galvanitzats  pels  canvis  de  règim  que  havien  tingut  lloc  en  les  
nacions veïnes i esperonats per la conjuntura econòmica, els casalers reclamaren en va al Consell que adoptés 
mesures econòmiques i impulsés reformes polítiques. La inactivitat de la cambra motivà el contuberni dels 
malcontents, que posaren en comú les seves demandes i les elevaren als coprínceps. Els anys 1866 i 1869 el 
bisbe d’Urgell i Napoleó III ratificaren respectivament la iniciativa. Conegut com a Nova Reforma, el decret 
rubricat pels sobirans proporcionava el dret de vot a tots els caps de casa per a l’elecció de les autoritats locals 
i els membres del Consell General, al mateix temps que racionalitzava la separació dels càrrecs polítics. Fins 
aleshores, els presidents en exercici dels comuns de parròquia, els cònsols, i aquells que els havien presidit 
l’any  anterior  (antics  cònsols),  ocupaven  els  vint-i-quatre  escons  del  Consell  General.  D’ara  endavant,  per  
mitjà del seu vot els caps de casa escollirien, d’una banda, els membres dels comuns de parròquia i els seus 
presidents, és a dir, els consellers de comú i els cònsols, i d’altra banda, els membres del Consell General, 
anomenats  consellers  generals;  abans  i  després  de  la  Nova  Reforma,  la  presidència  i  sotspresidència  del  
Consell requeien en les figures del Síndic General i del Subsíndic General, que eren escollits pels membres 
de  la  cambra.  El  decret  dels  coprínceps  establia  la  incompatibilitat  entre  els  càrrecs  de  conseller  general  i  
el de cònsol o conseller de comú, fixava la durada màxima dels càrrecs a quatre anys, i obligava a renovar 
bianualment la meitat dels consellers generals i els consellers de comú. Ferran Toledano qualifica la reforma 
de tradicional possibilista
5
. Fou possibilista en tant i en quant facilità la participació dels casalers en la tria 
dels membres dels comuns i del Consell General. Tanmateix, contribuí a avançar vers la diferenciació de la 
identitat institucional de l’administració local i del Consell General, tot i que aquest seguia sense comptar amb 
les atribucions pròpies d’una administració central. Fou tradicional, o millor dit, conservadora, en virtut de la 
restricció de l’accés a l’activitat pública que fixava indirectament el decret dels coprínceps: tots els caps de 
casa esdevenien electors, però en funció de la renda només una minoria esdevenia elegible, es feia constar en 
l’acta dels comicis el resultat del vot de cada participant, i per a poder ocupar el càrrec de cònsol calia lliurar 
un impost especial al Consell General, de manera que els caps de família de les cases més fortes seguirien 
controlant les corporacions locals i continuarien ocupant els escons del Consell General. En definitiva, la 
Nova Reforma simplement eixamplà, amb restriccions, el sufragi censatari masculí. La moderació d’aquesta 
modificació del sistema de poder andorrà respon a la voluntat dels focs de portar a terme només les reformes 
que, d’acord amb els seus interessos, cregueren immediatament practicables. Malgrat això, cal considerar el 
decret de 1866 com la stepping stone de l’esdevenir polític del país, és a dir, la pedra amb la que cimentar  
les  transformacions  institucionals  que  haurien  de  tenir  lloc  ulteriorment,  doncs  el  dret  de  vot  dels  casalers,  
encara que limitat per la seva manca d’elegibilitat, alimentà l’aparició de grups d’interès, que, per mitjà del seu 
 
4     Per un major enteniment de l’atzucac que afectà la societat andorrana del segle XIX, veure Peruga, Joan, La crisi de la societat tradicional. El segle XIX. Govern 
d’Andorra: Ministeri d’Educació, Joventut i Esport, 1998. 
5     Per analitzar amb més detall la Nova Reforma, veure Belenguer, Ernest (dir.), Història d’Andorra. De la prehistòria a l’edat contemporània. Edicions 62: Barce-
lona, 2005, pp. 244-258 i 266-269; Armengol, Ester, Andorra: un profund i llarg viatge. Andorra: Govern d’Andorra - Fundació Crèdit Andorrà, 2009, pp. 182-183. 
|             PERE SOLER PARÍCIO
 suport a un candidat o l’altre, accentuaren la lluita pel poder dels caps grossos. De llavors ençà, la formació 
de faccions afectà la gestió de la cosa pública que dugueren a terme els focs, puix que el seu suport electoral 
reposava  sobre  la  base  del  clientelisme  polític  que  els  permetria  captar  el  vot  casaler.  D’ordre  econòmic  i  
social, el clientelisme tradicional que havia donat forma a l’ecosistema antropològic de les Valls determinaria 
ara el resultat dels comicis. En resultes, la unitat política dels focs es fraccionà, i els casalers obtingueren una 
capacitat d’influència que els permetria anteposar o fer avançar els seus clams, ja que el clientelisme imposa 
l’intercanvi de favors. A llarg terme, el pes electoral dels casalers, que seria exercit de manera indirecta per 
via del clientelisme, els conferí la clau del canvi polític, encara que la manca d’una tradició de participació en 
els afers d’interès general i la seva supeditació a la supremacia econòmica dels focs ralentís l’adveniment de 
futures reformes.   
TOMBANT DE SEGLE I PERÍODE D’ENTREGUERRES: 
LES CONSEQÜÈNCIES DE “FER-SE L’ANDORRÀ” 
Malgrat l’adopció de la Nova Reforma, Andorra seguia mancant d’estructures de govern i d’un sistema polític 
homologable  al  dels  països  veïns.  Entre  d’altres,  no  disposava  d’un  consell  executiu  ni  actuava  el  Consell  
General com una administració central, la distribució de competències entre aquest organisme i els comuns 
no estava clarament delimitada, succeïa el mateix amb els coprínceps, motiu pel qual seguien sent l’autoritat 
suprema  de  les  Valls,  i,  en  resultes  de  tot  plegat,  l’estatus  internacional  del  territori  era  confús,  es  donava  
de  fet  però  no  de  dret,  i  no  estava  estipulat  si  la  seva  representació  a  l’estranger  era  una  prerrogativa  dels  
coprínceps o una capacitat que pertanyia als andorrans. Encara que la regulació d’algunes d’aquestes qüestions 
no tindria lloc fins a les darreries del segle XX, totes i cadascuna d’elles foren objecte de debat a mesura que la 
conjuntura econòmica i les transformacions socials les convertien en problemàtiques d’actualitat. L’accés a la 
nacionalitat, l’ampliació del dret de vot, la representació internacional d’Andorra, i el repartiment i delimitació 
de competències entre els coprínceps i el Consell General, ocuparen les primeres places de l’agenda política 
andorrana d’ençà de les darreries del segle XIX i durant les primeres dècades de la següent centúria. És aquesta 
una fase intermèdia del lent procés de modernització política d’Andorra, que conclouria amb l’adopció del 
sufragi universal masculí. 
L’any 1866 els coprínceps van prohibir la construcció a Andorra d’un casino. El Consell General havia validat 
prèviament  la  iniciativa  i  havia  signat  un  contracte  de  concessió  amb  una  companyia  estrangera,  que,  en  
contrapartida, s’havia compromès a construir una sèrie d’infraestructures a les Valls. El Consell i nombrosos 
habitants del territori concebien l’acord com un revulsiu a les dificultats econòmiques per les quals travessava 
el país. La resposta dels sobirans fou rebuda per molts andorrans com un acte d’intransigència i com una falta 
de respecte envers la pràctica del pactisme que fins aleshores havia harmonitzat les seves relacions. Puix que 
les condicions de vida es degradaren en el decurs dels anys següents, el projecte de cases de joc aflorà de nou 
com  el  succedani  que  podia  contribuir  a  solucionar  la  situació.  En  aquest  context,  i  instrumentalitzats  pels  
membres de la companyia que uns anys abans s’havia fet amb la concessió del casino, a finals 1880 desenes 
de  jornalers  i  petits  propietaris  deposaren  a  les  autoritats  i  nomenaren  un  nou  Consell  General  favorable  a  
la reintroducció del projecte de cases de joc. La cambra s’autoanomenà Consell Revolucionari Provisional, 
i proclamà que la seva divisa era el progrés i la civilització
6
. No endebades, aquest moviment reivindicava 
l’autoritat  del  Consell  respecte  a  la  política  interior  de  les  Valls,  àmbit  competencial  que  els  contestataris  
consideraven que havia de quedar en mans dels andorrans i no dels coprínceps: estretejada la línia divisòria 
entre els focs i els casalers després de la Nova Reforma, el poble menut que ara es revoltava no reclamava una 
major representativitat política, sinó la defensa dels seus interessos econòmics, en virtut dels quals exigia la 
salvaguarda de la sobirania del Consell davant les prerrogatives usitades dels coprínceps. En la seva majoria 
els sollevats eren cabalers, és a dir, els fills que no rebien el patrimoni hereditari de les seves famílies. Això 
demostra que més enllà de la vella dicotomia entre cases riques i cases pobres, l’Andorra del tombant de segle  
assistia al segellament de noves aliances que pretenien actuar sobre l’estructura política del país. Uns mesos 
després de la deposició del Consell, una partida d’andorrans reprimiren els amotinats per ordre expressa dels  
 
6     López, E., Peruga, J., Túdel, C. L’Andorra del segle XIX. De la Nova Reforma a la Revolució del 1881. Andorra: Conselleria d’Educació i Cultura - Govern 
d’Andorra, 1988, pp. 307-321. 
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

116
117
sobirans, posant fi així a un episodi revolucionari que anuncià l’aparició de dues problemàtiques. En primer 
lloc,  la  demanda  de  distribució  de  competències  entre  els  coprínceps  i  el  Consell  General.  En  segon  lloc,  
l’enfrontament en el si de les forces vives del país entre una concepció política d’Andorra refractària als canvis 
i una concepció favorable a la modernització. En endavant, els evolucionistes haurien de superar una doble 
oposició a l’hora de vindicar les seves iniciatives: d’una banda, la resistència exògena dels coprínceps, i de 
l’altra, la resistència endògena de la reacció immobilista. La confluència d’ambdós elements dificultà i retardà 
l’actualització del sistema polític de les Valls. 
En  última  instància,  defensar  la  sobirania  del  Consell  equivalia  a  invocar  la  sobirania  mateixa  de  la  nació,  
encara  que  aquesta  no  es  concretés  sota  la  forma  de  l’Estat  de  dret  ni  en  virtut  del  conjunt  de  la  voluntat  
popular. Resulta inevitable, doncs, que es debatés si la representació internacional del territori constituïa una 
prerrogativa  dels  coprínceps  o  bé  una  capacitat  pròpia  dels  andorrans.  A  la  llum  dels  esdeveniments  que  
tingueren  lloc  posteriorment,  aquests  darrers  aprengueren  que  la  representació  exterior  de  les  Valls  no  era  
només una qüestió de competències, sinó un afer sensible que cadascun dels coprínceps podia utilitzar a favor 
seu amb el propòsit d’acréixer la seva influència sobre el territori; la independència política de les Valls podia 
veure’s amenaçada tan bon punt els coprínceps duguessin a terme un cop de força per tal d’imposar les seves 
pretensions sobiranes. La manifestació patent d’aquest risc tingué lloc l’any 1894, quan, servint-se del control 
de la duana hispano-andorrana que li era propi, el bisbe d’Urgell incorregué en un acte indegut d’intitulació 
i tractà d’exercir en solitari la representació internacional d’Andorra. El Consell General contestà l’actuació 
del Copríncep, el qual optà per taxar l’entrada de mercaderies vingudes d’Andorra, excomunicà les autoritats 
de les Valls i retirà els eclesiàstics del territori
7
. Després que el Consell General elevés al papa Lleó XIII un 
llibre de greuges que exposava el fons de l’agarrada, el bisbe Salvador Casañas s’avingué a pactar una sortida 
negociada de la crisi
8
. Tot i això, algunes de les accions que emprendrien els coprínceps durant les dècades 
següents  trasllueixen  la  tàcita  intenció  de  naturalitzar  el  territori,  bé  a  la  francesa,  bé  a  la  castellana,  amb  
l’objectiu de vascular l’equilibri de poder entre les parts i justificar la instauració d’una única sobirania, un 
principat, en detriment de la cosobirania o coprincipat; si de cas hi manca, l’eventual annexió de les Valls per 
part de l’Estat espanyol o francès sota la forma de protectorat o domini. Els intents de naturalització s’operaren 
sobre la base de la provisió de serveis i infraestructures, beneficiant-se així els andorrans d’un mecenatge 
material que contribuí a pal·liar parcialment i momentàniament la situació econòmica dels habitants del país. 
Aquests últims foren capaços de navegar entre dues aigües, és a dir, treure profit de les ambicions encontrades 
dels coprínceps tot defensat al mateix temps els seus propis interessos; heus ací el sentit de l’expressió “fer-
se l’andorrà”. Ara bé, no només havien de procurar no errar la jugada per tal d’evitar la fi del pacte de 
cosobirania, sinó que calia fer valdre l’autoritat del Consell com a tercera força constitutiva. L’acomodament a 
aquesta manera de fer per part dels prohoms andorrans comportà, un cop més, l’alentiment de la modernització 
política  del  país:  el  preu  a  pagar  a  canvi  de  les  prestacions  que  oferiren  els  coprínceps  fou  el  manteniment  
de l’estat actual de les coses i la confirmació de la seva condició de sobirans indiscutits. Per aquest motiu, la 
polèmica sobre l’estatus internacional d’Andorra i el seu dret de representació a l’estranger romangué irresolta 
fins dècades després.  
Durant les primeres dècades del segle XX, el proveïment de recursos facilitat pels coprínceps havia permès 
a les Valls capejar les dificultats immediates de la crisi estructural que venia patint l’economia andorrana. 
Amb tot i això, el país seguia presentant una fisonomia pagesa marcada pels cicles estacionals del treball 
de la terra, mentre que les restriccions al pas del bestiar i al trànsit de tabac imposades per França i Espanya 
havien  frenat  l’acumulació  de  capital.  El  Consell  buscà  la  col·laboració  de  societats  estrangeres  amb  les  
quals signar contractes d’obra i explotació per tal d’electrificar el territori, construir carreteres i importar béns 
de producció diversos. Els coprínceps rebutjaren aquestes iniciatives i la rúbrica d’acords amb companyies 
foranes no fructificà. No fou fins a l’any 1929 quan el Consell aconseguí pactar la concessió del permís de 
producció  d’electricitat  hidràulica  a  canvi  de  la  construcció  d’algunes  vies  de  circulació;  naixia  aleshores  
l’empresa Forces Hidroelèctriques d’Andorra (FHASA). La precarietat laboral i la pobresa que afectaven un 
nombre considerable de famílies seguiren alimentant l’emigració dels joves andorrans. La seva presència a 
Barcelona i algunes ciutats del sud de França es dilatà en el temps, de tal sort que els expatriats es convertiren 
7     Fiter, Ricard, Episodis d’Història andorrana. Principat d’Andorra: Editorial Edicions Andorranes, 1970, pp. 63-64. 
8     Els greuges ressentits pel Consell General quedaren recollits en un document titulat La cuestión de Andorra. Exposiciones elevades por el M. I. Consejo General 
de los Valles de Andorra al Excmo. Sr. Obispo de Urgel y al Santísimo Padre, Consell General de les Valls - Tip. de M. Rovira, Barcelona, 1894.
|             PERE SOLER PARÍCIO
en observadors actius de les transformacions que experimentaren les societats occidentals. Els emigrants de 
les  Valls  que  vivien  en  la  capital  catalana  publicaven  el  Butlletí  de  la  Societat  Andorrana  de  Residents  a  
Barcelona, que, a més de denunciar el retard cultural del país i d’altres qüestions com la pràctica de contractació 
laboral que seguia l’empresa FHASA, reclamava un eixamplament de la base electoral. De l’altre costat del 
Pirineu, Le  Réveil  de  l’Andorre,  portaveu  de  la  societat  d’amics  andorrana-francesa  de  Besiers,  defensava  
l’adopció d’una constitució i l’establiment del sufragi universal a Andorra
9
. La difusió d’aquestes publicacions 
i  la  promoció  directa  dels  seus  ideals  en  el  Principat  per  part  dels  expatriats  despertà  un  anhel  de  reforma  
política entre molts joves del país, que s’agruparen en una associació oficiosa anomenada Joves Andorrans 
amb  l’objectiu  d’instaurar  el  sufragi  universal  masculí.  Aquesta  tendència  d’opinió  es  consolidà  a  l’escalf  
de les disputes laborals que protagonitzaren els treballadors de l’empresa FHASA. Entre el 1931 i el 1933, 
els  assalariats  de  la  companyia  dugueren  a  terme  diverses  vagues  amb  el  suport  del  sindicat  Confederació  
Regional del Treball de Catalunya. Durament reprimides per la patronal en connivència amb el Consell General 
i el Copríncep episcopal, les protestes dels treballadors de FHASA reafirmaren el programa polític de Joves 
Andorrans, que es féu ressò de les tesis que abanderaven els corrents ideològics propugnats pels vaguistes. 
Els mancomunats elevaren la seva demanda al Consell, que fins aleshores s’havia oposat a l’acció de Joves 
Andorrans. Tot sembla indicar que els membres de la cambra no tenien cap intenció de validar el prec que se’ls 
havia fet arribar, ja que l’ampliació definitiva de la base electoral (en termes de sufragi masculí) obria la porta 
a eventuals modificacions del sistema de poder que amenaçaven la preeminència dels cap grossos. Ara bé, en 
lloc de fer obstacle directe a la iniciativa, els consellers generals endegaren una acció retardatària que podia 
beneficiar els seus interessos polítics. D’un temps ençà, el Consell dolorejava la ingerència dels coprínceps 
en  diferents  àmbits  d’actuació  que  considerava  part  integral  de  les  seves  competències,  entre  d’altres,  la  
reglamentació de la instrucció pública, la creació i gestió del sistema postal, o l’ingrés d’Andorra a la Societat 
de Nacions. En aquest context, els integrants de la cambra sotmeteren el prec dels demandants a la sanció dels 
coprínceps. D’aquesta manera, el Consell es desentenia d’invalidar una petició que no li convenia i que amb 
tota probabilitat seria rebutjada pels coprínceps, ja que la concessió del sufragi universal masculí podia donar 
lloc a la configuració de majories electorals que contestessin el règim de cosobirania de les Valls en favor d’una 
fórmula  republicana  o  que  posessin  entredit  algunes  prerrogatives  dels  dignataris.  En  darrera  instància,  els  
membres de la cambra podrien presentar la negativa d’aquests últims com un abús d’autoritat sobre la sobirania 
del Consell, reforçant així la seva posició en la disputa de competències que mantenien amb els coprínceps. 
La resposta del president francès Albert Lebrun i del bisbe Justí Guitart es féu esperar
10
. Els joves mobilitzats 
rere la proposta que se’ls havia fet arribar perderen la paciència i decidiren actuar a l’abric de la confusió que 
estaven sembrant els darrers brots vaguístics, de tal sort que el mes d’abril de 1933 irromperen en la seu del 
Consell i obligaren els seus membres a validar la demanda sufragista. Els coprínceps rebutjaren la sanció de 
la cambra, i les autoritats gal·les amenaçaren els consellers generals amb una intervenció per la força a no ser 
que fessin marxa enrere en la seva decisió. Finalment, les forces d’ordre franceses ocuparen el territori i els 
representants andorrans foren destituïts dels seus càrrecs. La presència de la gendarmeria a les Valls no només 
irrità el bisbe d’Urgell i al Govern espanyol, sinó que alçà polseguera en la premsa internacional. Fruit d’això, 
l’Elisi optà paradoxalment per rebaixar la tensió tot convocant eleccions a Andorra sota l’empara del sufragi 
universal masculí.
11
 Amb tot, la commoció provocada per les recents disputes obreres, l’actuació radical de 
Joves Andorrans, i la tensió que imposà la presència al país del cos de seguretat francès, feren bascular l’opinió 
pública del costat de les crides a la recuperació del vell ordre. L’opció immobilista encapçalada pels notables 
andorrans que fins aleshores havien governat el Consell s’imposà en els comicis. En resultes, tant l’ampliació 
dels drets polítics dels habitants de les Valls com la consolidació del sufragi universal masculí foren posats 
entredit. La morigeració amb què el Consell tractà l’accés a la nacionalitat n’és un bon exemple. Els andorrans 
que vivien a l’exterior, els putschistes de 1933, i els estrangers que residien en les Valls i s’havien casat amb 
dones andorranes, en definitiva, les veus que esperonaven la transformació política del país, havien fet de  
l’ampliació  del  dret  a  la  nacionalitat  una  demanda  inajornable.  El  1939  el  Consell  accedí  a  naturalitzar  els  
estrangers units en matrimoni a una pubilla andorrana, amb el benentès que haurien de transcórrer tres anys  
 
9       Lluelles, Maria Jesús (coord.). La modernització d’Andorra. Lleida: Cambra de Comerç, Indústria i Serveis d’Andorra - Pagès Editors, 2004, pp. 25-26. 
10     Per a una major comprensió de l’actuació del bisbe d’Urgell durant aquest episodi, veure Badia, Francesc. El copríncep Mons. Justí Guitart i el seu temps 
(1920-1940). Barcelona: Publicacions de l’Abadia de Montserrat, 2008.  
11     Vidal, Josep Maria. Historia d’Andorra. Barcelona: Editorial Antalbe, 1984, pp. 121-123. 
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

118
119
abans que poguessin exercir el dret de vot actiu. Poc temps després, la cambra de representants sancionà la 
institucionalització de la figura dels andorrans “de primera generació”, que quedaven privats de drets polítics 
a l’espera que els seus descendents es convertissin en ciutadans de ple dret; a partir d’aquell moment, doncs, 
l’accés a la nacionalitat acordat l’any 1939 es traduí en dret a la naturalització però no en dret de vot. El sufragi 
universal masculí no només es veié coartat per via d’aquestes mesures, sinó que el 1941 els representants dels 
coprínceps decretaren que els comicis que havien de convocar-se aquell any se celebrarien segons el sistema 
de vot restringit de 1866. Els consellers generals no contestaren la mesura i, a imatge de la resta de prohoms 
andorrans, romangueren fidels al Mariscal Pétain fins a la caiguda del règim de Vichy. A desgrat de la manca 
d’iniciativa  en  aquesta  direcció  per  part  del  Consell  General,  l’any  1947  un  decret  dels  representants  dels  
coprínceps restablí a Andorra el sufragi universal masculí
12
 .  
L’ENTROPIA D’UN “DE FACTO REGIME” O L’ASSAIG FALLIT DEL REFORMISME
Durant els anys quaranta, cinquanta i seixanta, Andorra experimentà transformacions socials i econòmiques, 
però no polítiques. Mal que la crisi del sector ramader i els talls de la frontera andorrana-francesa entorpiren 
l’enlairament  de  l’economia  del  territori,  l’impuls  del  turisme,  el  desenvolupament  del  comerç  al  detall,  i  
el reforçament d’un oligopoli bancari nascut als anys trenta permeteren superar les dificultats. Poc després, 
la  instal·lació  dels  primers  remuntadors  i  l’explotació  de  les  pistes  d’esquí,  junt  amb  la  producció  i  venda  
de tabac, assentaren les bases d’un creixement exponencial de l’economia andorrana. Així és que una allau 
d’immigrants, mà d’obra barata i sovint no qualificada, s’establí a les Valls. Els nouvinguts contribuïren a 
dinamitzar les esferes cultural i esportiva per via de l’associacionisme, i l’adopció de mesures integradores 
esdevingué  una  necessitat  de  primer  ordre.  De  retruc,  començà  a  elaborar-se  un  discurs  sobre  la  identitat  
amb el que justificar l’andorranització de la societat civil.
13
  Andorra  es  transformà  a  marxes  forçades  en  
una societat de serveis, terciarització de l’economia que es fonamentà en el diferencial de preu que afavoria 
el sector comercial, i en una imposició fiscal pràcticament inexistent que alimentava la iniciativa privada i 
l’enfortiment dels bancs. Fins als anys setanta i d’ençà de la reintroducció del sufragi universal masculí el 1947, 
disposició empal·lidida per la manca de drets polítics dels andorrans de primera generació, les autoritats del 
país respongueren exclusivament amb mesures funcionals a les transformacions socioeconòmiques i als reptes 
polítics que s’estaven vivint. Si bé s’adoptaren procediments tècnics moderns en diferents àmbits d’actuació, 
no s’alterà el funcionament institucional del país. Així, es reorganitzà el sistema educatiu, es desenvolupà la 
radiodifusió, entrà en vigor el règim de seguretat social d’afiliació obligatòria, i s’establí una recaptació fiscal 
rudimentària basada en la taxació de les mercaderies i els carburants, però el sistema polític del principat seguia 
presentant un engranatge primitiu que manifestava una creixent inoperància administrativa. El lligam entre 
la representativitat política i l’avantatge econòmic que es desprenia del sistema de poder andorrà contribueix 
a explicar el desajust. El cos electoral de les Valls estava format per una minoria, andorrans que residien al 
país  d’ençà  de  diverses  generacions.  En  línies  generals,  molts  dels  individus  que  integraven  aquesta  elit  es  
beneficiaven de la seva condició de naturals així com dels rendiments que generava el patrimoni familiar en 
una conjuntura de boom econòmic i demogràfic: controlaven el parc immobiliari, traient profit del lloguer de 
l’habitatge, naus on guardar mercaderies i locals on s’instal·laven empreses, també arrendaven terrenys que 
s’explotaven de múltiples maneres així com petits negocis que canviaven de mans; actuaven de testaferros; 
copaven l’ocupació en l’administració local i “central”, és a dir, les places de treball que proveïen els comuns 
de parròquia i el Consell; eren propietaris de les parcel·les de terra dedicades al cultiu de tabac i en controlaven 
la  producció;  regentaven  botigues,  hotels  i  societats  diverses,  ocupaven  els  càrrecs  de  consellers  de  comú,  
cònsols i consellers generals, i els seus fills trobaven un acomodament professional en qualsevol d’aquestes 
esferes, en la banca o en altres entitats de recent desenvolupament. Tal posició de força i els rèdits que se’n 
desprenien descoratjaren la formulació d’iniciatives a favor del canvi polític en el si d’un cos electoral restringit  
que es beneficiava de les limitacions i peculiaritats del mateix sistema. La pervivència d’aquest model no 
només  reposava  sobre  la  restricció  de  l’accés  als  drets  polítics  de  la  majoria  d’habitants  del  territori,  sinó   
 
12     Viñas, Ramon. Nacionalitat i drets polítics al Principat d’Andorra, Edicions Andorra Avui, Andorra, 1989, pp. 103-106. 
13     Guillamet, Jordi (coord.),.Andorra. Nova aproximació a la història d’Andorra. Barcelona: Institut d’Estudis Andorrans - Altaïr, 2009, pp. 248-263.
|             PERE SOLER PARÍCIO
en la manca d’institucions centrals fortes i en una estructura d’estat poc desenvolupada, clau de volta de la 
preeminència dels comuns de parròquia i l’oligarquia local. Tot i això, l’evolució accelerada de les condicions 
econòmiques  i  socials  del  país  condemnaren  la  perdurabilitat  del  sistema,  ja  que  el  marge  de  maniobra  de  
què  disposava  el  Consell  per  fer  front  a  les  contingències  derivades  d’un  escenari  en  constant  mutació  era  
proporcional  al  grau  limitat  de  competències  que  li  conferia  el  règim  de  poder  consuetudinari  de  les  Valls.  
La capacitat legislativa del Consell era ostatge de l’autoritat sobirana que encara ostentaven els coprínceps. 
Tampoc  exercia  les  funcions  d’un  gabinet  executiu  ni  actuava  com  una  vertadera  administració  central,  de  
manera que no disposava d’atribucions suficients ni d’un aparell institucional que li permetessin desplegar 
polítiques d’estat. Ans el contrari, la seva actuació es veia coartada pel zel amb què els comuns defensaven 
el poder de l’administració local. Calia modernitzar el sistema polític de les Valls per tal que la cambra de 
representants  pogués respondre de manera eficient a les noves dificultats que amenaçaven l’estabilitat i el 
progrés del país. Un sector de la classe política assumí aquesta premissa, que compartien diversos notables i 
professionals liberals així com alguns integrants dels serveis de representació dels coprínceps. Malgrat això, la 
resistència al canvi seguia definint la postura majoritària dels equips consistorials i els prohoms més influents. 
En vista de les circumstàncies, i secundats per les veus que els recolzaven des de l’exterior de la cambra, els 
consellers  generals  que  defensaven  la  modernització  del  sistema  procuraren  eixamplar  la  base  del  consens  
entorn d’una reforma institucional, i encarregaren la redacció d’un estudi preparatori de planificació que els 
servís de programa. Ens referim al report oficial elaborat per un conjunt d’analistes encapçalats pel professor 
Josep  Maria  Bricall,  publicat  l’any  1975  sota  el  títol  Estructura  i  perspectives  de  l’economia  andorrana, 
que, entre altres qüestions, posava en evidència el desconjuntament que s’estava produint entre l’enlairament 
econòmic del principat i el desfasament de les seves institucions polítiques i jurídiques
14
. 
L’autonomia legislativa del Consell General es féu efectiva en diferents àmbits d’actuació que no despertaven 
la resistència dels coprínceps ni dels comuns de parròquia. Per damunt de tot, destaca la normalització dels 
drets  de  les  dones,  doncs  el  1970  es  decretà  el  sufragi  actiu  de  la  dona  andorrana,  el  1973  es  sancionà  el  
sufragi femení passiu, i dos anys més tard totes les dones que residien al país accediren a la igualtat jurídica 
amb els homes. L’obertura del dret de vot es completà amb la rebaixa de la majoria d’edat, i al llarg de tota la 
dècada es legislà entorn de l’accés a la nacionalitat, inicialment en sentit liberalitzador i més endavant en sentit 
limitador; el codi de la nacionalitat de 1977 blindà el gir restrictiu i validà la naturalització dels estrangers 
després d’un període de residència al país de vint-i-cinc anys
15
. Per contra, quan el Consell tractà de regular la 
concessió de permisos de residència als estrangers, la intromissió dels coprínceps desfermà un nou conflicte 
de  competències  entre  les  parts  i  palesà  la  inoperància  legislativa  de  la  cambra.  El  1972  els  representants  
dels coprínceps feren arribar un projecte de llei al Consell destinat a modernitzar les normes aplicables als 
estrangers, document que reservava en mans dels primers la concessió de permisos de residència. La cambra 
rebutjà la iniciativa i presentà una contraproposta que atorgava al Consell la potestat d’expedir els precitats 
permisos. L’any 1975 els serveis dels coprínceps validaren un decret que sancionava el seu projecte inicial. 
Tot i assumir l’aprovació de la llei com un fet consumat, les autoritats andorranes optaren per no aplicar-la 
a l’espera de redefinir el marc institucional del país. Amb aquest objectiu, el Síndic General anuncià que el 
Consell  elaboraria  una  memòria  sobre  la  reforma  política  de  les  Valls  que  seria  tramesa  als  coprínceps  al  
més aviat possible. El bisbe Joan Martí Alanis i el president Valéry Giscard d’Estaing manifestaren la seva 
conformitat
16
. La comissió que designà la cambra de representants per a elaborar un full de ruta redactà set 
propostes de reforma diferents, que foren sotmeses a una consulta popular a finals de 1977. El procés no havia 
comptat amb una prèvia conciliació de les sensibilitats polítiques que imperaven entre l’electorat, que disgregà 
el seu vot i impedí aglutinar una majoria sòlida entorn d’un únic projecte. La manca d’una vertadera sanció 
popular obligà la comissió a definir una proposta de compromís, que fou aprovada pel Consell General l’any 
1978 sota el títol Memòria de la reforma institucional. Aquest projecte hauria d’assegurar la participació del 
país  en  els  òrgans  de  representació  internacional,  delimitar  les  competències  dels  comuns  de  parròquia  i  el  
Consell General, i establir la separació de poders mitjançant la creació d’un gabinet executiu i d’un tribunal 
14     Bricall, J. M., Camps, C., Cullell, J. M., Farré-Escofet, E. P., Petitbó, A., Sogues, J., Tomàs, R. Estructura i perspectives de l’economia andorrana. Barcelona: 
Consell General de les Valls - Edicions 62, 1975, p. 24.
15    Un decret de 1974 vetà la naturalització als infants nascuts a Andorra a partir del mes de gener de 1975 fills d’un progenitor estranger. Lluelles, Maria Jesús 
(coord.). Impacte de la immigració a Andorra,. Principat d’Andorra: Govern d’Andorra, 2010, pp. 156-158. 
16    Marqués, Nemesi, La reforma de les institucions d’Andorra (1975-1981). Aspectes interns i internacionals. Lleida: Virgili i Pagès, 1989, pp. 44-49. 
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

120
121
contenciós administratiu.
17
 Val a dir, que la memòria de reforma no qüestionava les prerrogatives institucionals 
dels coprínceps, que incloïen, entre d’altres, l’administració de la justícia, el control de les forces de l’ordre, 
així com la tutela del poder legislatiu per via de l’obligada ratificació de les lleis sancionades pel Consell 
i  la  capacitat  pròpia  d’emetre  decrets
18
.  Els  serveis  dels  coprínceps  i  els  representants  del  Consell  General  
atenyeren una entesa que cristal·litzà en el decret dels coprínceps del 15 de gener de 1981. El preàmbul de 
la llei la definia com “una primera etapa d’un procés més ampli de modernització i racionalització de les 
institucions andorranes”, i advertia que la norma es cuidava de salvaguardar les “prerrogatives institucionals 
dels  coprínceps”
19
.  Modernització  moderada  de  l’estructura,  circumspecció  de  les  mesures  adoptades,  i  
ajornament de tota modificació més ambiciosa és el que es desprèn d’una exposició de motius que, en efecte, 
sancionava  una  reforma  que  es  pot  titllar  de  parcial  o  interna,  puix  que  procurava  inserir  els  canvis  en  el  
marc  de  la  tradició  institucional  de  les  Valls.  D’una  banda,  el  decret  validà  de  manera  efectiva  la  creació  
d’un  consell  executiu.  D’altra  banda,  validà  una  disposició  que  corria  el  risc  de  no  implementar-se,  això  
és,  un  programa  de  treball  que  recollia  el  conjunt  de  mesures  que  caldria  impulsar  ulteriorment  per  tal  de  
completar la reforma institucional. Figuren aquí, entre d’altres, l’establiment d’un tribunal amb competència 
administrativa i fiscal, la precisió de les modalitats de control jurisdiccional de l’administració pública general 
i comunal, i, el més important, “la repartició exacta de competències entre els diversos òrgans institucionals 
andorrans”, és a dir, la delimitació de competències entre els comuns de parròquia, el gabinet executiu i el 
Consell General. El primer govern d’Andorra es constituí formalment el 8 de gener de 1982, i el programa 
de  treball  abans  esmentat  afavorí  el  desplegament  d’un  seguit  de  regulacions  que  normalitzaren  algunes  
parcel·les de l’estructura institucional del país
20
. No obstant això, el decret de 1981 no havia minimitzat les 
prerrogatives dels coprínceps, de manera que aquests seguien essent sobirans i per consegüent no s’havia fet 
efectiva la separació de poders, mentre que la delimitació de competències entre les institucions de les Valls 
quedà en lletra morta. Diversos observadors contemporanis denunciaren els límits de la reforma, així com la 
manca de capacitat de les institucions andorranes a l’hora d’impulsar les mesures que havien de completar-
la
21
. L’enquistament de les parròquies en la defensa del seu poder, la reticència dels coprínceps a transferir les 
seves prerrogatives, i la por d’alguns sectors del país a perdre els seus privilegis expliquen el curt abast del 
decret i la parquedat amb què foren desplegades posteriorment algunes de les seves disposicions. En qualsevol 
cas, la resistència a instaurar un veritable registre mercantil, la perpetuació de la pràctica fiduciària, i la manca 
d’acord entre els consellers generals per tal de pactar una reforma fiscal que corregís el dèficit de l’Estat, 
il·lustren el temor que sentien els andorrans més acomodats davant la possibilitat que un Consell amb facultats 
sobiranes legislés en contra dels seus interessos econòmics. De fet, dos anys després d’haver jurat el càrrec, 
els integrants del primer gabinet executiu d’Andorra presentaren la seva dimissió en bloc davant la manca de 
voluntat dels diferents òrgans de poder per tal d’impulsar la modernització de l’ordenament polític
22
.
La  limitació  de  les  reformes  en  curs  empenyé  a  diversos  portaveus  de  la  societat  andorrana  a  reclamar  la  
prossecució de la modernització del sistema institucional del país. En opinió dels ponents que participaren en 
la primera diada andorrana de la Universitat Catalana d’estiu de Prada de Conflent el 1988, calia superar la 
indefinició política que es derivava del règim de poder consuetudinari en benefici d’un marc d’actuació que 
establís a les Valls l’Estat de dret, destinació final que només s’atenyeria si es dotava al país d’una eina superior 
 
17     Memòria de reforma institucional. Andorra: Publicacions del M. I. Consell General, 1978, p. 3. 
18     En el marc del sistema institucional anterior a la Constitució de 1993, el bisbe d’Urgell i el President de la República Francesa delegaven les seves facultats 
legislatives i el control dels òrgans judicials en mans d’un entramat de representants que incloïen, entre d’altres, els càrrecs de delegats permanents i veguers, així com 
el tribunal de batlles, el tribunal de Corts, o el jutge d’apel·lacions. Per a una lectura més aprofundida entorn dels serveis dels coprínceps, veure Becat, Joan, “Lexique 
et toponymes. Vie pastorale, activités, institucions et Société traditionnelles de l’Andorre”, RECERC, Ouvrages de référence, Collection Andorre nº2, Université de 
Perpignan - ICRESS, 2010 [revista electrònica]. 
19    Veure Decret del procés de reforma de les institucions de 15-01-1981, en Recull de Lleis, Acords, Decrets, Reglaments i Ordinacions del Principat d’Andorra. 
1974-1988, Consell General del Principat d’Andorra, pp. 2062-2072.
20    Destaquen, entre d’altres, el reglament de societats aprovat el 1983, la modificació del codi de la nacionalitat el 1985, la instauració de la majoria d’edat i els 
drets polítics als divuit anys, l’adopció de la llei de taxes sobre el consum el 1985, la creació el 1989 de l’Institut Nacional Andorrà de Finances (òrgan executiu de 
les entitats bancàries del país), l’establiment del Tribunal Superior de Corts i l’adopció del codi penal. Marqués, Nemesi, Les institucions polítiques del Principat. 
Principat d’Andorra: Universitat d’Andorra - Fundació Crèdit Andorrà, 2005, pp. 112-118. 
21    Prengui’s com a exemple l’opinió del periodista Àlvar Valls: “[...] el 1981 els coprínceps van promulgar un decret reformista que, pel seu poc abast, va decebre 
els andorrans. La resistència dels coprínceps a cedir parcel·les de poder va fer que la reforma fos únicament administrativa i de retocs a la justícia. L’única mesura 
teòricament de gran calat, la creació del Govern, va quedar minimitzada per l’exigüitat de les seves competències”. Valls, Àlvar. Andorra entre l’anacronisme i la 
modernitat. Un estat singular enmig d’un món global. Lleida: Pagès Editors, 2009, pp. 45-46.  
22    Pot consultar-se la transcripció i anàlisi del discurs de comiat del fins aleshores Cap de Govern, Òscar Ribas Reig, locució en la qual el lauredià exposà sense 
embuts la problemàtica, en Poy, Ricard. El Repte. Records d’un cap de Govern d’Andorra. Edicions DdA, 2002, pp. 101-105.
|             PERE SOLER PARÍCIO
 d’ordenament polític.
23
 Fins aquí, la classe política del país, i en particular la majoria conservadora del Consell, 
havia apostat per avançar vers l’Estat de dret de manera progressiva. El seu objectiu consistia a assolir una 
mena de sistema constitucional de fet per via evolutiva, és a dir, acumular un corpus legislatiu suficientment 
ampli com per a configurar una carta magna de facto amb textos parcials; pràctica que es podria qualificar de 
model anglès
24
. Emperò, la necessitat de rubricar un acord amb la Comunitat Econòmica Europea (CEE) a fi 
d’evitar la consideració d’Andorra com un país tercer, condició que hagués manllevat a les Valls l’avantatge 
comercial de què disposava amb relació als estats veïns, forçà un canvi de paradigma. Al llarg del 1984 i el 
1985 s’esdevingué una primera fase de contactes entre els representants dels coprínceps i els interlocutors de 
l’organització internacional. El resultat d’aquests encontres demostrà als responsables polítics del principat 
que la indefinició de la condició jurídica del país podia posar entredit la futura conclusió d’un acord. La 
resolució de l’estatut internacional d’Andorra reclamava l’adveniment de l’Estat de dret, i l’únic mecanisme 
que legitimaria la seva implementació era l’adopció d’una constitució. Diversos informes redactats per juristes 
estrangers havien formulat anteriorment aquesta tesi. El 1981 es publicà el memoràndum del professor Karl 
Zemanek, L’estatut internacional d’Andorra. Situació actual i perspectiva de reforma, estudi encarregat pel 
Consell General a fi d’estudiar les conseqüències que tindria la modificació del status quo d’Andorra en l’esfera 
internacional. L’acadèmic definí el país com un “de facto regime”, és a dir, una entitat política que exercia el 
poder sobre un territori donat, si bé la seva pretensió de ser considerada un Estat no era reconeguda per cap país 
o sols per algun. El document conclou que l’única manera de superar aquest estadi i de consolidar la condició 
jurídica de les Valls consistia en avançar vers la plena sobirania. En opinió de l’autor, això reclamava un pacte 
entre els coprínceps i la voluntat popular de la nació, acord que conduiria a un procés constituent. Només així 
es transformaria Andorra en un Estat de dret i en un coprincipat constitucional.
25
 Aquell mateix any el Comú 
d’Andorra la Vella encarregà un estudi a Maurice Duverger, professor a la Universitat de la Sorbona, amb el 
propòsit de concretar les iniciatives que haurien de completar la reforma de les institucions andorranes. Bo 
i admetent que la capacitat de modernitzar l’estructura política del país reposava a parts iguals en les mans 
dels  coprínceps  i  dels  andorrans,  l’acadèmic  francès  recomanà  implementar  l’Estat  de  dret  i  elaborar  una  
constitució per tal d’assegurar la normalització democràtica de les Valls
26
. Per últim, un report oficial redactat 
l’any 1984 per Pierre Raton, antic assessor del departament jurídic de l’Organització de les Nacions Unides, 
conclogué que el principat comptava amb els elements indispensables que definien el concepte “Estat”, si 
bé no esdevindria un subjecte internacional sobirà i independent fins a completar una reforma de les seves 
institucions que consolidés el règim de poder de les Valls com un Estat de dret; segons el jurista francès, la 
transició vers un nou model polític exigia l’adopció d’una constitució
27
. 
Entre el 1986 i el 1989 s’esdevingué una segona fase de contactes amb la CEE, si bé aquest cop els representants 
de les institucions andorranes aconseguiren fer-se un lloc en la taula de negociació. El 28 de juny de 1990 
es firmà un acord amb la Comunitat Econòmica Europea. A canvi de conservar el diferencial de preu que 
alimentava el sector de la venda al detall, el Principat acceptà les demandes de l’organització lligades a la Unió 
duanera, el règim fiscal i les relacions amb els països tercers. Nogensmenys, la normalització dels intercanvis 
comercials amb la resta d’Europa palesà la necessitat de seguir avançant vers l’Estat de dret. D’altra banda, 
un mes abans de rubricar-se aquest acord, el Consell d’Europa invocà la urgència d’una reforma del règim 
de poder andorrà per tal de democratitzar el seu sistema institucional i pal·liar així els dèficits socials que 
afloraven a les Valls d’uns anys ençà. Tal com veurem a continuació, la presa en mà del dossier andorrà 
per part de les institucions europees féu de la modernització del règim de poder del Principat no només un 
imperatiu econòmic, sinó també polític.  
23     Per tal de consultar les actes d’aquest encontre, veure Andorra. Estat, institucions, societat. 1ª diada andorrana - Universitat Catalana d’Estiu de Prada. Agost 
del 1988, Societat Andorrana de Ciències - Centre de Recerques i d’Estudis Catalans, Universitat de Perpinyà, 1990, pp. 31-43.
24     Encara a finals dels anys vuitanta l’expressió teòrica de l’immobilisme encarnat per un sector del Consell General quedà retratada en l’assaig del conseller Pere 
Moles Aristot, Andorra... Sense Co-Prínceps?, que defensava el manteniment de l’statu quo del sistema institucional del país bo i introduint-hi algunes modificacions 
profundes. Moles, Pere. Andorra... Sense Co-Prínceps? Andorra, 1989.  
25    Zemankek, Karl, L’estatut internacional d’Andorra. Situació actual i perspectiva de reforma. Casa de la Vall: Principat d’Andorra, 1981, pp. 45-49. 
26    Duverger suggerí que els coprínceps preservessin algunes prerrogatives com la capacitat de legislar en l’àmbit de l’ordre públic, junt amb el poder de jutjar la 
constitucionalitat de les lleis. Duverger, Maurice. La reforma de les institucions d’Andorra. Estudi de dret i ciència política. Comú d’Andorra la Vella, 1981. 
27    Raton, Pierre. L’estatut internacional del Principat d’Andorra. Casa de la Vall, 1984, pp. 42-69.
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

122
123
VERS UN PROCÉS CONSTITUENT
A finals dels anys vuitanta i durant els primers mesos de 1990, la confluència de diferents factors imposà en 
l’agenda  política  andorrana  la  transició  vers  el  constitucionalisme.  D’una  banda,  l’estancament  del  procés  
de reforma endegat l’any 1981, així com el bloqueig dels coprínceps a l’hora d’assolir el ple reconeixement 
internacional de les Valls, convenceren a l’opinió pública i a una porció de la classe política del país de les 
virtuts que presentava l’opció constitucionalista. Al seu torn, els dèficits en matèria de protecció social, accés 
a l’habitatge, llibertat d’associació i condicions de treball, en definitiva, la desatenció i manca d’empara dels 
drets  individuals  i  col·lectius  de  la  ciutadania,  arrengleraren  l’acció  demanadora  d’alguns  grups  d’opinió  
andorrans  amb  les  campanyes  de  sensibilització  que  dugueren  a  terme  prop  de  les  institucions  europees  
diversos representants estrangers. Ja durant les negociacions que mantingué el principat amb la CEE, alguns 
parlamentaris del Consell d’Europa elevaren al si de l’organització la manca de respecte dels drets humans a 
Andorra. El mes de març de 1989 els delegats permanents dels coprínceps signaren la Llei sobre els drets de 
la persona, que recollia els supòsits formulats a la Declaració Universal dels drets humans.
28
 Això no impedí 
que la pressió exercida per alguns diputats del Parlament Europeu mediatitzés les negociacions entre Andorra 
i la CEE com a pretext per a reclamar la implementació d’un règim constitucional a les Valls. En paral·lel, 
i d’ençà el 1987, certs grups d’opinió com l’Associació de Residents a Andorra o el Grup Andorrà Europeu 
cercaren el concurs dels eurodiputats per tal d’afavorir un procés de normalització democràtica al Principat. 
Així és que el 1988 el Consell d’Europa féu arribar una carta als coprínceps que contenia una demanda de 
reforma de les institucions polítiques del país per tal d’assegurar l’adveniment de l’Estat de dret a Andorra. 
Tanmateix, l’organització internacional encarregà un report oficial sobre la situació dels drets humans a les 
Valls. A finals d’abril de 1989 una delegació de parlamentaris del Consell d’Europa visità el país amb aquest 
propòsit, essent presentat el seu informe a la Comissió d’Afers Polítics de l’organització el mes de novembre 
d’aquell  mateix  any
29
.  Unes  setmanes  després  se  celebraren  eleccions  generals  a  Andorra.  Encara  que  amb  
una fràgil majoria, l’opció constitucionalista s’emparà del Consell i, de retruc, amb el gabinet executiu. Josep 
Maria Beal esdevingué Síndic General i Òscar Ribas Reig el nou Cap de Govern. En aquest context, les forces 
aperturistes aconseguiren fer del Consell d’Europa un aliat amb el qual els seria possible endegar el procés 
constituent. El memoràndum redactat pels parlamentaris del Consell d’Europa, document que exposava una 
sèrie de recomanacions per adequar les institucions andorranes a les normes europees, havia de ser debatut en 
l’assemblea plenària de l’organització el 2 de febrer de 1990. Abans d’atènyer la data senyalada, la Sindicatura 
i el premier andorrà obtingueren una pròrroga del debat a fi d’incloure en l’informe la menció expressa de 
la necessitat d’implementar a Andorra un règim constitucional, així com la possibilitat que el país ingressés 
posteriorment al Consell d’Europa.
30
 S’acordà que la sessió de l’assemblea d’Estrasburg en què s’analitzaria 
el  dossier  andorrà  tindria  lloc  el  mes  de  maig  d’aquell  mateix  any.  Entremig,  la  majoria  evolucionista  del  
Consell  i  els  membres  del  gabinet  executiu  redactaren  les  esmenes  que  pretenien  introduir  el  dia  que  es  
debatés el report, alhora que procuraren eixamplar el suport polític del seu projecte. A aquest efecte, Josep 
Maria Beal alimentà la connivència dels coprínceps i els seus representants en declarar davant la premsa que 
el nou ordre constitucional no només mantindria els coprínceps com a caps de l’Estat, sinó que els reservaria 
un  rol  complementari  no  negligible
31
.  De  fet,  d’ençà  de  l’acord  amb  la  CEE,  la  sintonia  d’interessos  entre  
les forces progressistes i els coprínceps era força evident. En aquests moments de la construcció europea, la 
normalització política de les Valls convenia tant als andorrans com als seus sobirans, mentre que un dictamen 
negatiu sobre la situació dels drets humans al territori per part del Consell d’Europa malmetria, a parts iguals, 
la imatge del país i els seus representants així com la dels coprínceps. Des d’aquest punt de vista, cal entendre 
l’entesa establerta amb el Consell d’Europa no pas com una maniobra encaminada a doblegar la resistència 
dels  coprínceps  davant  d’una  nova  reforma  institucional,  sinó  com  la  recerca  d’un  auxili  exterior  amb  què 
aplacar  a  l’interior  del  país  les  reticències  que  alimentaria  l’oposició  conservadora  a  l’encontre  de  l’opinió 
 
 
28     La llei recollia, al seu torn, l’acord del Consell General, del 31 de març de 1978, de reconeixement dels drets de la persona, que sancionava els supòsits formulats 
a la Declaració universal dels drets humans. Butlletí Oficial del Principat d’Andorra, núm. 55 - any 14 - 17.7.2002, p. 1665.
29    Becat, Joan, “Emergència i reconeixement d’Andorra com a Estat”, Treballs SGC, vol. XI, núm. 41, Institut d’Estudis Catalans, 1996 [revista electrònica]. 
30    Veure “A petició del Cap de Govern i el Síndic. Ajornat el debat sobre Andorra a Estrasburg”, Poble Andorrà, 26/01/1990, p. 22. 
31   Veure “El Síndic vol posar al dia la reforma institucional”, Poble Andorrà, 12/01/1990, pp. 8-9.
|             PERE SOLER PARÍCIO
pública  andorrana  i  en  el  si  del  Consell  General.  La  unitat  d’acció  entre  la  majoria  aperturista  del  Consell  
i  els  coprínceps  es  manifestà  per  via  de  la  compareixença  conjunta  d’alguns  membres  de  la  cambra  i  dels  
delegats dels sobirans en la tribuna oficial del Palau d’Europa l’11 de maig de 1990, data en què es debaté 
a l’assemblea plenària del Consell d’Europa el memoràndum sobre Andorra. La posada en escena d’aquesta 
operació política conclogué a benefici de les forces democratitzadores, ja que els representants de les Valls 
aconseguiren vindicar les esmenes que volien fer constar en el text, alhora que els membres de l’hemicicle es 
posicionaren a favor de l’adopció d’una constitució al principat, eventualitat que permetria al país ingressar 
a l’organització
32
. A grans trets, la resolució 946 del Consell d’Europa relativa a la situació d’Andorra adreça 
una invitació expressa al Consell General i als coprínceps a fi d’implementar l’Estat de dret a les Valls, per 
tal de corregir els dèficits en matèria social i altres àmbits d’actuació que acusava el sistema institucional del 
país
33
.
Òscar Ribas Reig recollí el guant i, unes setmanes més tard, amb motiu del discurs d’orientació política que 
pronuncià  davant  del  Consell  General,  proclamà: “El meu Govern afirma que necessitem una constitució 
escrita per poder estructurar el país”, asseveració que completà tot senyalant que la consolidació de l’Estat 
de  dret  permetria  enfortir  la  identitat  nacional  d’Andorra  i  garantir  la  seva  independència  en  l’àmbit  
internacional
34
.  Finalment,  en  data  del  18  de  juny  de  1990,  la  majoria  reformista  del  Consell  i  l’oposició  
conservadora  varen  aprovar  una  demanda  d’apertura  del  procés  constituent  adreçada  als  coprínceps  que  
invocava  “l’obertura  de  negociacions,  dins  el  marc  d’una  comissió  tripartida,  de  caràcter  paritari,  formada  
per representants dels coprínceps i del Consell General, en el si de la qual s’efectuarà l’examen, discussió i 
definició del text constitucional, el qual serà sotmès a la consideració de la M. I. Assemblea i a l’aprovació 
directa  del  poble  andorrà  a  través  d’un  referèndum”.  El  document  no  ocultava  la  motivació  última  de  la  
petició: “l’afirmació de la sobirania popular d’Andorra a través de la constitució afermarà la personalitat 
de  l’Estat  andorrà  en  dret  internacional”
35
.  La  sessió  del  Consell  conclogué  amb  la  nominació  d’un  grup  
de  treball  anomenat  Comissió  Especial,  que  tindria  la  missió  de  redactar  un  esborrany  de  constitució  que  
elevaria  ulteriorment  a  la  cambra  i  que,  arribat  el  moment,  representaria  al  Consell  General  en  el  si  de  la  
comissió paritària, la futura Comissió Tripartida, que negociaria la redacció final del document. Si bé des del 
mes  d’abril  els  representants  del  Govern  i  del  Consell  General  establiren  una  comunicació  directa  amb  els  
serveis dels coprínceps amb el propòsit de discutir el projecte constitucional, la resposta dels sobirans trigà 
a arribar. En l’impàs i fins ben entrada la tardor de 1990, les forces vives del país protagonitzaren un intens 
debat polític que es manifestà de múltiples maneres. Hi hagué expressions contestatàries, la més sonada de 
les quals fou l’episodi protagonitzat a Estrasburg per Democràcia Andorrana, agrupació electoral que protestà 
contra el retard de l’aprovació de la llei sobre el dret d’associació
36
. Alguns intel·lectuals expressaren les seves 
opinions en el marc de la Diada andorrana de la Universitat Catalana d’Estiu de Prada de Conflent que tingué 
lloc el mes d’agost, convocatòria en què s’acordà una plaça destacada al debat entorn de la identitat nacional 
de  les  Valls,  la  naturalització  dels  estrangers  que  hi  residien  i  la  concessió  de  drets  polítics
37
.  D’Andorra  
estant,  Òscar  Ribas  Reig,  el  seu  futur  successor  al  capdavant  del  gabinet  executiu,  Marc  Forné  Molné,  i  
d’altres personalitats, donaren a conèixer el seu parer respecte a aquestes qüestions, mostrant-se tots partidaris 
d’ampliar el dret d’accés a la nacionalitat
38
. Les notes editorials d’alguns rotatius recolliren el temor que el 
procés es tanqués en falç, tal com havia succeït amb la reforma de 1981, i, el més important, previngueren 
al  públic  de  la  necessitat  que  la  redacció  de  la  constitució  respongués  a  un  vertader  exercici  de  sobirania 
 
32     Veure “Amb el vot unànime dels parlamentaris. El Consell d’Europa obre les portes a Andorra”, Poble Andorrà, 18/05/1990, pp. 13-15. 
33     Els passatges més significatius d’aquesta resolució queden recollits en Valls, Àlvar, La Nova Constitució d’Andorra. Andorra: Premsa Andorrana, 1993, pp. 
59-56. 
34    El discurs del Cap de Govern recollí totes les recomanacions que havia formulat el Consell d’Europa: respectar la condició de coprincipat personal i paritari 
dels dos caps d’Estat, blindar la separació de poders, implementar una sèrie de millores en el sector laboral, reescriure la legislació en matèria d’immigració, etc. 
Així mateix, Ribas es cuidà de recordar que la nova reforma institucional hauria de contemplar un element clau de la política interna del país: la reestructuració de 
les transferències econòmiques als comuns de parròquia i la delimitació de les seves competències. Veure “En un discurs de marcat caire nacionalista Òscar Ribas 
reclama formalment uns constitució” en Poble Andorrà, 08/06/1990, p. 22.  
35     Román, Laura. El nou Estat andorrà. Un estudi jurídic. Andorra: Institut d’Estudis Andorrans, 1999, pp. 74-75.
36    Veure “Democràcia Andorrana demana ajut a Estrasburg” en Diari d’Andorra, 29/06/1990, p. 4. 
37    Poden consultar-se les actes d’aquest encontre en La identitat nacional. 3ª Diada andorrana. XXII Universitat Catalana d’Estiu. Prada de Conflent, Societat 
Andorrana de Ciències, Andorra, 1996.
38     Quant a les declaracions de Marc Forné Molné, veure “Que la constitució no ho encalli tot!” en Poble Andorrà, 06/07/1990, p. 12; l’opinió d’Òscar Ribas Reig 
queda recollida en Ibid., 23/11/1990, pp. 22-23; entre d’altres, pot consultar-se també la transcripció de les declaracions de C. Ribolleda en “Ja som a Sants!”, Ibid., 
24/08/1990, p. 17.
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

124
125
política  dels  andorrans,  i  no  pas  a  una  imposició  dels  coprínceps
39
.  Fins  i  tot  des  de  l’àmbit  empresarial  es  
formularen advertències en contra d’aquesta eventualitat
40
. Certament, el justificant de recepció que havia fet 
arribar la Mitra al Consell en resposta a la petició formulada el 18 de juny podia alimentar la malfiança, puix 
que el comunicat eludia tota menció a la comissió tripartida proposada pels integrants de la cambra, i feia ús 
del terme “audiència” en referir-se als encontres que poguessin mantenir els serveis del Copríncep episcopal 
i els representants del Consell a l’hora de discutir el projecte. Això no obstant, la resposta a la demanda dels 
consellers  que  els  féu  arribar  François  Mitterrand  a  principis  del  mes  d’octubre  dissipà  els  temors,  ja  que  
expressava amb tota claredat que caldria associar els parlamentaris andorrans a la campanya preparatòria que 
s’hauria  de  mantenir  abans  d’endegar  el  procés,  que,  un  cop  iniciat,  comptaria  amb  la  comissió  designada  
per  la  cambra  com  un  interlocutor  de  ple  dret  i  imbuït  de  la  mateixa  capacitat  negociadora  que  els  equips  
apoderats pels coprínceps. L’acceptació unilateral d’un procés constituent per part de la República Francesa 
donà  embranzida  a  les  forces  democratitzadores  de  les  Valls  i  accelerà  l’adhesió  de  la  Mitra  al  projecte.  A  
finals de novembre Òscar Ribas Reig convocà la premsa per tal d’exposar el parer del seu gabinet respecte 
a les condicions de mínims que hauria d’observar el procés constituent.
41
 La vertadera finalitat del premier 
consistia en comprometre els responsables polítics del país amb la nova reforma als ulls de l’opinió pública 
i de la premsa internacional. Els consellers afins a la causa constitucionalista secundaren el gest del Cap 
de  Govern  i  seguiren  fent  proselitisme  del  projecte,  campanya  que  culminà  amb  el  discurs  de  Cap  d’Any  
que  oferí  en  directe  per  la  televisió  andorrana  el  Síndic  General.
42
  Uns  dies  després,  el  delegat  permanent  
del  bisbe  transmeté  l’acord  de  la  Mitra  a  l’apertura  del  procés  constituent,  que  hauria  d’esdevenir-se  uns  
mesos més tard.
43
 La Comissió Especial que havia designat el Consell General fixà les condicions de forma 
i metodologia que definirien la negociació a emprendre entre les parts implicades o Comissió Tripartida, és 
a dir, la delegació del Copríncep episcopal, la delegació del Copríncep francès, i la delegació del Consell. A 
aquest respecte, bo i admetent que convenia fomentar el màxim consens possible amb el gabinet executiu, la 
Comissió Especial dictaminà que el Govern i els Comuns de parròquia no prendrien part a la negociació, que, 
pel que fa a la representació andorrana, quedaria exclusivament en mans del Consell General
44
. Finalment, el 
12 d’abril de 1991 la Comissió Especial, en endavant “Delegació del M. I. Consell General”, s’integrà en la 
Comissió Tripartida, que celebrà la seva primera reunió i oficià així l’obertura solemne del procés constituent 
del Principat d’Andorra
45
. Dos anys més tard, el 74% de l’electorat andorrà que acudí a les urnes referendà 
la Constitució andorrana, que fou promulgada pel President de la República Francesa, el bisbe d’Urgell, i el 
Síndic General, en data del 28 d’abril de 1993. 
EL NOU MARC INSTITUCIONAL
La dilatació de la durada de les negociacions entorn de la carta magna dóna fe de la complexitat del procés 
constituent, que, en si mateix, mereix ser objecte d’un estudi aprofundit
46
. Lluny de competir-nos dita tasca en 
l’exercici de síntesi que ens ocupa, ha d’entendre el lector que l’atesa d’un acord requerí conciliar tres fronts 
de discussió diferenciats, que, en última instància, haurien de confluir en un terreny d’entesa compartit. D’una 
banda, la Comissió Especial hagué de consensuar les múltiples posicions que encarnaven els seus integrants en 
tant que representants de les diferents sensibilitats polítiques que imperaven al Consell General. D’altra banda, 
les delegacions dels coprínceps estaven obligades a homogeneïtzar el contingut de la constitució que cadascun 
dels  dignataris  volia  introduir  en  el  text;  els  interessos  de  dues  personalitats  jurídiques  tan  diferenciades,  
39    Poble Andorrà, 31/08/1990, pp. 5-7; Ibid., 26/10/1990, p.5.  
40    Entre d’altres, llegeixi’s les declaracions que oferí a la premsa Antoni Cornuella, figura rellevant de la patronal andorrana, en Poble Andorrà, 21/09/1990, 
pp. 6-11. 
41    Poble Andorrà, 23/11/1990, pp. 22-23.
42    Pel que fa al discurs de Josep Maria Beal i Benedico, veure “Beal creu que la constitució marcarà històricament 1991” en Ibid., 04/01/1991, p. 22.  
43    Poc després de notificar la seva sanció, la Mitra exposà els principis rectors que, des del seu punt de vista, hauria de contemplar la constitució andorrana. Veure 
“Europa dins d’Andorra”, Ibid., 18/01/1991, pp. 10-11.
44     Abans de l’apertura oficial del procés constituent i d’ençà del mes d’octubre de 1990, la Comissió Especial celebrà onze sessions, la transcripció resumida de les 
quals queda recollida en El procés constituent de la Constitució del Principat d’Andorra. Actes. Comissió Especial encarregada del procés constituent, 1990-1992. 
Volum I. Principat d’Andorra: Consell General, 2006.  
45    Veure “Report sobre la reunió de la Comissió Tripartida per l’obertura del procés constituent, 12 d’abril de 1991” en El procés constituent de la Constitució del 
Principat d’Andorra. Reports i transcripcions. Comissió Tripartida encarregada del procés constituent, 1991-1992. Volum II, Consell General, Principat d’Andorra, 
2006.  
46     En defecte d’això, veure Soler, Pere, El procés constituent, 1991-1993. Una revisió històrica. Principat d’Andorra:  Consell General - Institut d’Estudis Andor-
rans, 2013 [report oficial d’ús intern, consulta disponible a l’Institut d’Estudis Andorrans del Principat d’Andorra]. 
|             PERE SOLER PARÍCIO
doncs un era un cap de l’Estat laic i l’altre era un cap de l’Estat clerical, venien a complicar l’equació. Per 
últim, era menester que ambdós pols, és a dir, d’un costat la delegació del Consell, i de l’altre les delegacions 
dels coprínceps, redactessin un text final que donés satisfacció a totes les parts. La Constitució normalitzà 
i  racionalitzà  el  funcionament  de  les  institucions  i  el  sistema  polític  andorrà,  implementà  l’Estat  de  dret  al  
Principat, i permeté establir una sèrie de tractats que sancionaren el reconeixement del seu estatus sobirà en 
dret internacional, ingressant així poc temps després als principals organismes de representació internacional. 
Nogensmenys, la voluntat reeixida de la delegació del Consell General de no fer de la Constitució un document 
excessivament normatiu, en particular pel que fa al capítol dels drets i llibertats dels ciutadans, defineix el 
caràcter  conservador  d’aquesta  constitució,  que  és  poc  garant  en  l’àmbit  dels  drets  socials  i  deixa  en  mans  
dels legisladors la regulació de diferents funcions dels poders públics. Amb tot, la Constitució i els paquets 
legislatius  que  la  complementaren  ulteriorment  corregiren  les  inoperàncies  i  els  anacronismes  que  havien  
prevalgut fins aleshores en virtut de l’antic règim de poder consuetudinari. El reconeixement de la plena 
sobirania de la nació andorrana i la implementació d’una vertadera separació de poders justificaren la limitació 
de les prerrogatives dels coprínceps. En aquest sentit, els dignataris deixaren de controlar el poder judicial, que 
esdevingué autònom i independent, a excepció de la designació d’alguns membres del Consell Superior de 
la Justícia i del Tribunal Constitucional; els serveis de policia quedaren sota l’autoritat exclusiva del Govern, 
i  els  jutges  i  el  Ministeri  Fiscal  en  dirigirien  l’acció  en  matèria  judicial
47
.  Pel  que  fa  a  la  intervenció  dels  
coprínceps  en  l’àmbit  legislatiu,  un  cop  aprovada  una  llei  pel  Consell  General,  la  cambra  els  en  donaria  
compte perquè la sancionessin. Per tal de resoldre certes dificultats, en particular la promulgació d’aquelles 
iniciatives legislatives que podrien entrar en conflicte amb la personalitat jurídica dels caps de l’Estat (una llei 
sobre el divorci, per exemple), la sola signatura d’un dels coprínceps permetria sancionar les lleis. Al seu torn, 
els dignataris podrien requerir el dictamen previ d’inconstitucionalitat de les lleis, i, previ a la seva ratificació, 
també podrien requerir el dictamen sobre la inconstitucionalitat dels tractats internacionals. A aquest respecte, 
els coprínceps participarien en la negociació i tindrien el dret de rebutjar els tractats internacionals relatius a 
la seguretat interior i a la defensa, al territori d’Andorra, la representació diplomàtica o les funcions consulars, 
així com la cooperació judicial o penitenciària
48
.
La  racionalització  de  l’administració  local  i  de  les  seves  relacions  amb  l’administració  central,  és  a  dir,  la  
delimitació de les competències dels comuns de parròquia i l’establiment de les transferències pressupostàries 
que se’ls hauria de concedir, es resolgué per mitjà d’un procés a dos temps: en primer lloc, durant el procés 
constituent i per via d’una negociació paral·lela, i en segon lloc, un cop aprovada la Constitució i en virtut de 
les disposicions transitòries que la complementaven. En efecte, el 23 de desembre de 1991 el Consell General 
validà la Llei sobre les Transferències als Honorables Comuns, que atorgà el 30% del pressupost de l’Estat als 
comuns de parròquia. Fins aleshores, havia de destinar-se una part del pressupost central que gestionava el 
Consell cap a les inversions de les parròquies. D’ara endavant aquesta llei permetria accelerar el funcionament 
dels comuns el l’àmbit administratiu i d’inversions d’obres, puix que els conferia l’autogestió econòmica
49
. 
Cal senyalar que la sanció de la llei revestí un valor altament polític, perquè assegurà una relativa adhesió de 
la majoria dels consellers comunals al procés constituent: atès que la futura carta magna fixaria la composició 
del Consell de tal sort que la meitat dels seus integrants s’elegirien a raó d’un nombre igual per cadascuna de 
les set parròquies, mentre que l’altra meitat s’elegirien per circumscripció nacional, els representants de les 
parròquies  menys  poblades  sabien  que  aquesta  fórmula  afebliria  el  seu  pes  en  el  si  de  la  cambra;  en  cas  
d’adoptar-se  la  Constitució  dites  circumscripcions  pagarien  un  preu  polític  que  només  podien  tractar  de  
contrarestar en el pla econòmic
50
. Si bé la llei de transferències prenia en consideració el nombre d’habitants i 
l’extensió  del  territori  de  cada  parròquia  a  l’hora  de  repartir  una  porció  del  pressupost  estatal  destinat  als  
comuns, el total de la transferència que rebrien les parròquies s’havia calculat sobre la mitjana de diners que 
l’administració central havia pagat als comuns durant els darrers deu anys. Des d’aquest punt de vista, la llei 
 
47     Constitució del Principat d’Andorra, Disposició transitòria tercera, Títol III - Article 46, Títol VII - Article 94. En el marc institucional establert per la Consti-
tució, la potestat jurisdiccional seria exercida pels batlles, el Tribunal de batlles, el Tribunal de corts, el Tribunal Superior de Justícia d’Andorra i el Tribunal Consti-
tucional. El Consell Superior de la Justícia vetllaria per la independència i el bon funcionament de la justícia, mentre que el Tribunal Constitucional coneixeria, entre 
d’altres, dels processos d’inconstitucionalitat contra les lleis i els decrets legislatius, així com dels conflictes de competències entre els òrgans constitucionals. Veure 
Ibid., Títol VII - Articles 87 i 89, Títol VIII - Article 98. 
48     Ibid., Títol III - Article 45.
49     Diari Oficial del Consell General, Acta Núm. 21/1991, Sessió Extraordinària del dia 23 de desembre de 1991.
50     Constitució del Principat d’Andorra, Títol IV - Article 52. 
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

126
127
de transferències garantí a les parròquies, en particular a les parròquies menys poblades, que l’adopció d’una 
carta magna no els exigiria cap sacrifici econòmic, doncs els seus pressupostos igualarien les subvencions que 
se’ls acordava en època preconstitucional. D’altra banda, la Constitució senyalava que una llei qualificada 
fixaria la delimitació de les competències dels comuns. Estipulava el mateix amb relació a la capacitat 
econòmica de les corporacions locals, és a dir, que per mitjà d’una llei qualificada es ratificaria, en època 
constitucional, la llei de transferències de 1991.
51
 Així és que el mes de novembre de 1993, el Consell aprovà 
la Llei qualificada de transferències als Comuns, així com la Llei qualificada de delimitació de competències 
dels Comuns. La primera d’aquestes normes fixà la transferència als comuns del 30% dels ingressos recaptats 
per l’Administració General. El repartiment de la quantia de la transferència anual entre els set comuns es faria 
de  la  forma  següent:  un  50%  per  parts  iguals,  el  35%  en  proporció  al  nombre  d’habitants  inscrits  en  cada  
parròquia i el 15% restant en proporció al territori
52
. La segona d’aquestes normes atorgà als comuns un règim 
de competències ampli, homologable al de les administracions regionals i locals de la resta d’Estats europeus. 
Així doncs, dins del seu àmbit territorial els comuns gaudirien de potestat normativa, executiva i sancionadora, 
i de potestat financera i tributària, de tal sort que aprovarien i executarien el seu pressupost, fixarien i durien a 
terme llurs polítiques públiques, i gestionarien i administrarien tots els béns propietat de la parròquia, ja fossin 
de  domini  públic  o  domini  privat
53
.  Les  generoses  condicions  sota  les  quals  s’havia  blindat  l’autonomia  
financera  i  el  poder  polític  de  l’administració local  limitarien la  capacitat executiva i  el  pressupost  de 
l’administració  central,  però  no  impediria  que  es  despleguessin  polítiques  d’Estat.  Al  seu  torn,  l’oligarquia  
andorrana seguiria copant l’autoritat comunal, en particular en les parròquies menys poblades: en un entorn 
tan reduït i sotmès a un règim de poder que fins a les acaballes del segle XX havia fet del control de 
l’administració  comunal  una  sort  de  patrimoni  en  mans  dels  capitostos  locals,  la  nova  autosuficiència 
pressupostària  i  administrativa  dels  consistoris  permetria  que  les  regalies  i  els  rèdits  personals  seguissin  
assegurant la fidelitat dels votants i la cooptació dels càrrecs electes per via del clientelisme polític. Altres 
especificitats lligades al tarannà conservador de la classe política i les elits econòmiques del país defineixen la 
Constitució de 1993. Quant als drets i llibertats, el Govern andorrà hagués preferit una remissió genèrica a la 
Convenció Europea dels Drets Humans. Per contra, els arguments dels assessors de la delegació del Consell 
General i la pressió de la Mitra forçaren la redacció d’una declaració de drets detallada
54
. Tot i això, només es 
garantiren constitucionalment als estrangers residents a les Valls els drets fonamentals de la persona i de les 
llibertats públiques, de manera que, entre d’altres, no podrien fundar ni integrar-se plenament en els partits 
polítics del país, no podrien votar en les eleccions comunals, ni podrien exercir càrrecs institucionals excepte 
en  casos  molt  particulars
55
.  Si  bé  la  Constitució  observava  el  dret  de  creació  d’organitzacions  sindicals  i  
patronals, a demanda de la delegació del Consell General s’exclogué la introducció d’una prestació social en 
concepte  de  subsidi  d’atur,  alhora  que  es  legalitzaren  les  vagues  sota  una  fórmula  altament  restrictiva:  
“L’exercici  del  dret  de  manifestació  requereix  la  comunicació  prèvia  a  l’autoritat  i  no  pot  impedir  la  lliure  
circulació de persones i béns”
56
. Junt amb el matrimoni canònic, es reconegué la condició civil de les persones 
i les formes de matrimoni, però la Constitució no féu esment del divorci, prohibí tàcitament l’avortament i 
l’eutanàsia,  prohibí  de  manera  explícita  la  pena  de  mort,  i,  si  bé  garantí  la  llibertat  ideològica  i  de  culte,  
observà “el manteniment de les relacions de col·laboració especial [de l’Església catòlica] amb l’Estat d’acord 
amb la tradició andorrana”
57
. Val a dir, que la Constitució ajornaria la regulació de certs àmbits sensibles a un 
període extraordinari del Consell General que s’endegaria després que els coprínceps ratifiquessin la carta 
magna i conclouria a finals de 1993.
58
 A excepció del tractat trilateral de bon veïnatge que caldria establir amb 
 
51    Ibid., Títol VI - Article 80-81. 
52    Butlletí Oficial del Principat d’Andorra, Núm. 64 - any 5 - 29.11.1993, pp. 1135-1138.
53    Per un desglossament de les competències parroquials, veure Ibid., pp. 1133-1135. 
54    Les encícliques papals Rerum Novarum i Quadraguesimo Anno, així com els postulats del Concili Vaticà II inspiraren la posició del bisbat d’Urgell. Veure El 
procés constituent... Volum II, Op. Cit. 
55    Constitució del Principat d’Andorra, Títol II - Article 39. 
56     Ibid., Títol II - Articles 16-18. Quant a les negociacions en el si de la Comissió Tripartida respecte als drets laborals, veure El procés constituent... Volum II, 
Op. Cit.
57    Ibid., Títol II - Articles 8, 11, 13. La nul·litat del matrimoni civil i la separació matrimonial foren regulats per la Llei qualificada del matrimoni de 1995. Veure 
Butlletí Oficial del Principat d’Andorra, Núm. 42 - any 7 - 2.8.1995, pp. 875-882. 
58    Dins del període extraordinari de sessions que hauria de concloure a finals de 1993, la Constitució obligà al Consell General a “aprovar, almenys, el reglament del 
Consell General i les lleis qualificades referents al règim electoral, les competències i el sistema de finançament dels Comuns, la Justícia i el Tribunal Constitucional”. 
La llei de la nacionalitat andorrana era un dels elements cabdals que la Constitució havia ajornat a l’espera que el Consell General sancionés una llei qualificada, 
si bé no l’incloïa en el període de sessions extraordinàries de 1993. Veure Constitució del Principat d’Andorra, Títol II - Article 7 i Disposició transitòria primera.  
|             PERE SOLER PARÍCIO
 França i Espanya, això implica que els coprínceps donaren plena llibertat a la cambra andorrana per legislar 
un seguit de matèries que haguessin complicat i allargat les negociacions en el decurs del procés constituent, 
i que haguessin pogut generar conflictes respecte a la personalitat jurídica dels caps de l’Estat. En aquest 
sentit, les lleis qualificades que aprovà el Consell durant aquest període extraordinari de sessions, juntament 
amb els reglaments, acords i tractats que les complementaren i que foren sancionats al llarg de 1993 i 1994, 
feren efectiu el desplegament de la Constitució i la posada en funcionament del nou marc institucional de les 
Valls. Puix que l’elaboració d’aquestes lleis i reglaments respon a la voluntat exclusiva del Consell General, 
alguns dels seus articles denoten, un cop més, el tradicional posicionament conservador de la classe política 
andorrana. Un exemple d’això és la llei qualificada de la nacionalitat, que, tot i concedir la naturalització al 
resident estranger que contragués matrimoni amb una persona andorrana, només concedia la nacionalitat als 
infants nascuts a les Valls de pares estrangers si un dels progenitors havia tingut la seva residència principal 
permanent al principat durant els vint anys anteriors a aquest naixement; els estrangers havien d’acreditar la 
seva residència permanent a Andorra durant trenta-tres anys abans de sol·licitar la naturalització, i quedava 
terminantment prohibida la possessió de la doble nacionalitat.
59
 La resta de lleis qualificades a què ens referíem 
anteriorment són la Llei qualificada del Tribunal Constitucional, la Llei qualificada de la Justícia, la Llei 
qualificada del règim electoral i del referèndum, i la Llei qualificada d’educació, totes elles aprovades pel 
Consell General en la seva sessió dels dies 2 i 3 de setembre de 1993
60
. El Reglament del Consell General i el 
Reglament  d’organització  i  funcionament  del  Tribunal  Constitucional,  aprovats  respectivament  el  3  de  
setembre de 1993 i el 16 de desembre de 1994, completaren la codificació de l’aparell judicial i del funcionament 
de  la  cambra  de  representants
61
.  Per  últim,  el  Tractat  de  bon  veïnatge,  d’amistat  i  de  cooperació  entre  el  
Principat d’Andorra, la República francesa i el Regne d’Espanya del 4 de novembre de 1993, i l’Acord entre 
el Principat d’Andorra i el Regne d’Espanya relatiu a l’estatut del Copríncep episcopal del 26 d’octubre de 
1994, racionalitzaren les relacions polítiques, administratives i comercials de les Valls amb Espanya i França
62
. 
L’admissió d’Andorra a les Nacions Unides el 28 de juliol de 1993, i el seu ingrés al Consell d’Europa el 10 
de novembre de 1994 normalitzaren el seu encaix en el concert de les nacions i certificaren el seu estatus 
sobirà en dret internacional. A principis d’aquell any el Tribunal Constitucional començà a dictar sentències, 
mentre es constituïa el primer gabinet executiu de l’era constitucional. El 1995 el país establí la seva primera 
missió diplomàtica a les Nacions Unides. Bo i amb les seves particularitats característiques, i sense renunciar 
al  caràcter  conservador  del  seu  tarannà  polític,  durant  els  darrers  anys  del  segle  XX  Andorra  s’havia  dotat  
d’una constitució, havia implementat l’Estat de dret i havia democratitzat les seves institucions de govern. El 
petit  país  dels  Pirineus  es  consolidà  així  com  un  Estat  sobirà  amb  un  règim  de  coprincipat  parlamentari.  
Malgrat la tardança, la modernització política de les Valls finalment havia tingut lloc. 
CONCLUSIONS
El sistema de poder andorrà preconstitucional afavorí el manteniment d’unes institucions polítiques que feien 
del país un Estat de facto, però no de iure. Mancat de reconeixement internacional i de l’ordenament jurídic i 
legislatiu que garanteix l’Estat de dret, els responsables polítics de les Valls no endegaren cap transformació 
significativa fins a la segona meitat del segle XX. Emperò, el decret de 1981 fou poc més que un assaig fallit de 
la via reformista, que no es posà en pràctica de manera efectiva fins a l’aprovació de la constitució l’any 1993. 
Fins aleshores, malgrat la falta d’una vertadera estructura d’Estat i aprofitant els beneficis que es desprenien 
d’una indefinició conscient de l’aparell institucional, la gestió de la cosa pública es dugué a terme segons el 
vell costum: la consuetud fonamentà la base teòrica de l’exercici de l’autoritat, mentre que l’equilibri entre 
 
59     Butlletí Oficial del Principat d’Andorra, Núm. 51 - any 5 - 28.9.1993, pp. 887-891. Alguns articles d’aquesta llei eren tan restrictius, que quan el Govern 
d’Andorra en requerí el dictamen d’inconstitucionalitat, el Tribunal Constitucional declarà la nul·litat d’alguns dels seus articles i hagué de redactar-se una nova llei 
qualificada de la nacionalitat, que fou aprovada el 5 d’octubre de 1995. Veure Ibid., Núm. 8 - any 8 - 31.1.1996, pp. 158-162.  
60     Ibid., Núm. 51 - any 5 - 28.9.1993, pp. 850-891. 
61     Pel reglament del Consell General, veure Ibid., Núm. 51 - any 5 - 28.9.1993, pp. 922-935. Pel Reglament d’organització i funcionament del Tribunal Consti-
tucional, veure Ibid., Núm. 6 - any 7 - 25.1.1995, pp. 105-106. Més enllà de les lleis qualificades i d’aquests dos reglaments, pot obtenir-se més informació respecte 
a la legislació menor i les normatives que completaren el desplegament institucional del nou règim polític, en Legislació Constitucional del Principat d’Andorra. 
Principat d’Andorra: Premsa andorrana - Edicions del Diari d’Andorra, 1995; Recull de la legislació i dels acords del Consell General. Legislatura constituent 1993. 
Principat d’Andorra: Consell General, 2004.  
62     Pel tractat trilateral, veure Butlletí Oficial del Principat d’Andorra, Núm. 64 - any 5 - 29.11.1993, pp. 1132-1133. Per l’acord relatiu a l’estatut del Copríncep 
episcopal, veure Ibid., Núm. 72 - any 6 - 14.12.1994, p. 1588.
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

128
129
els diferents organismes de poder, és a dir, els coprínceps, el Consell, i els comuns, constituí la base real de la 
praxi política. El fonament d’aquest sistema rau en la conjunció d’interessos entre els caps de l’Estat i l’elit 
local. Els primers es beneficiaven de l’statu quo perquè els permetria mantenir un règim de poder autoritari, 
que assegurava la perpetuació de les seves prerrogatives i blindava la seva condició sobirana. Al seu torn, la 
pervivència d’aquest model atorgava a l’oligarquia andorrana una quota elevada de privilegis que garantien 
la  seva  preeminència  econòmica.  Això  no  obstant,  la  perdurabilitat  del  règim  preconstitucional  reclamava  
cíclicament una obertura moderada del sistema per tal d’assegurar-ne la viabilitat. L’adveniment de cada nou 
cicle venia determinat per l’evolució de les condicions socials i econòmiques de les Valls, que exigien, bé una 
reforma administrativa del sistema o retoc legislatiu d’aquest, bé l’apertura de l’estructura de dominació per 
via d’un cert repartiment del capital polític, o fins i tot una combinació d’ambdues respostes. Òbviament, les 
elits es resistien o frenaven l’obertura fins al límit del possible, donant només la mà a tòrcer quan el sistema 
corria el risc de col·lapsar-se o quan la pressió dels rangs socials desposseïts de poder polític era massa forta. 
En aquest sentit, la inclusió en l’estructura de dominació a l’objecte d’assegurar la continuïtat del sistema és 
el que explica la participació dels casalers en la tria dels membres dels comuns i del Consell General a partir 
de 1866. Per contra, a finals del segle XIX l’acció dels cabalers no revestí la suficient força per a doblegar 
l’immobilisme polític dels caps grossos. La conjuntura històrica per la qual travessà Andorra durant el període 
d’entreguerres i el gresol de tensions que afloraren a la llum l’any 1933 conduïren a una nova, tot i que tímida, 
apertura del sistema: el sufragi universal masculí. Encara i així, els prohoms andorrans i els seus representants 
electes en el Consell no dubtaren en frenar la mesura quan es presentà l’ocasió, de manera que calgué esperar 
fins al 1947 perquè es restablís a les Valls el sufragi universal masculí, que, com hem vist, no concernia els 
andorrans de primera generació. L’actualització ponderada del sistema sempre es duia a terme de tal sort que 
les famílies benestants no perdessin el control de l’administració local, instància de poder que els assegurava 
el  capteniment  del  capital  econòmic,  el  capital  simbòlic  i  el  capital  social,  doncs  els  comuns  de  parròquia  
eren l’única institució del país on quedava vertaderament dipositada la representació política dels habitants 
del territori. Fins a la dècada de 1970, anys en què es normalitzaren els drets polítics de les dones i es posà fi 
a la figura dels andorrans de primera i segona generació, la filiació de les classes subalternes a l’estructura de 
dominació s’articulava per via del clientelisme polític
63
. Relació de dominació arrelada en la pràctica política 
del país d’ençà del segle XIX, aquest sistema d’intercanvi no només afermava la primacia de les cases més 
fortes,  sinó  que  garantia  a  la  resta  d’andorrans  l’accés  a  una  certa  quota  d’avantatges  socials  i  econòmics,  
en  particular  a  partir  de  la  dècada  de  1940,  quan  el  desenvolupament  econòmic  i  l’arribada  de  milers  de  
treballadors  estrangers  els  situà  en  una  posició  de  superioritat  respecte  als  nouvinguts.  En  aquest  escenari,  
la pertinença a un cos reduït de connacionals que retenia el monopoli dels drets polítics tendí a accentuar el 
paternalisme de les elits envers els andorrans menys acomodats, que, satisfets amb el tracte de favor que els 
conferia el sistema enfront dels residents estrangers, s’acomodaren a la situació i esdevingueren uns subjectes 
polítics notòriament passius i conformistes.  
Al  llarg  del  segle  XX  es  formaren  diversos  grups  polítics  o  corrents  d’opinió  minoritaris  que  defensaren  
la  democratització  d’Andorra  per  via  de  l’establiment  de  l’Estat  de  dret  i  de  l’adopció  d’una  constitució.  
A  les  acaballes  dels  anys  vint  i  en  voga  amb  altres  organitzacions  contemporànies  d’índole  nacionalista  i  
reformadora com Joves Turcs, o encara més enrere a imatge dels moviments Jove Catalunya o Jove Irlanda, el 
projecte emancipador de Joves Andorrans incloïa, més enllà del sufragi universal masculí, el precitat reclam 
polític
64
. En plena II Guerra Mundial i en oposició a la col·laboració que establiren els capitostos andorrans 
amb el Mariscal Pétain, l’Agrupació Andorrana Antifeixista, formació d’obediència comunista que comptava 
amb algunes desenes d’afiliats, féu circular entre els seus simpatitzants un manifest que defensava la sanció 
 
 
63    El decret del 7 d’abril de 1970 concedí la plenitud de drets polítics als fills, nascuts a les Valls, de pare i mare andorrans, és a dir, fills de segona generació nascuda 
al principat. El Codi de la nacionalitat andorrana de l’11 de març de 1977 concedí els drets polítics als andorrans de primera generació a partir dels vint-i-vuit anys, 
mentre que els de segona i tercera generació en serien titulars a partir dels vint-i-un anys. Fruit d’un procés endegat l’any 1967 amb la presentació d’una sol·licitud 
al Consell General que demanava el reconeixement de la ciutadania plena per a les dones andorranes, el 4 de juliol de 1969 la cambra de representants es mostrà 
favorable a què li fos reconeguda a la dona andorrana la capacitat de votar, però desestimà la facultat que fossin elegides. El 17 de maig de 1973 la cambra es mostrà 
favorable a l’atorgament dels drets polítics passius a les dones andorranes, de tal manera que el decret dels delegats permanents del 5 de setembre d’aquell mateix 
any concedí el dret d’elegibilitat a les dones andorranes. Veure “Les dones al Consell General” en <http://www.consellgeneral.ad>.  
64    El manifest llegit per Joves Andorrans en la sala del Consell General el 5 d’abril de 1933 reclamava l’adopció d’una constitució democràtica, la garantia dels 
drets individuals i col·lectius, la llibertat de consciència, etc. Per una lectura més aprofundida sobre aquest moviment, veure GONZÁLEZ, Arnau, La cruïlla an-
dorrana de 1933. La revolució de la Modernitat, Fundació Julià Reig - Cossetània, Valls, 2009. 
|             PERE SOLER PARÍCIO
d’una constitució, el sufragi universal, la igualtat davant la llei i el respecte dels drets individuals.
65
 Fundada 
l’any  1976  en  un  marc  de  tolerància  envers  l’existència  d’agrupacions  polítiques,  però  no  de  legalitat,  la  
plataforma política d’oposició Agrupament Democràtic d’Andorra, en la que es donaren cita antics integrants 
de  l’Agrupament  de  la  Joventut  Andorrana  defensava,  en  paraules  del  seu  líder  Jaume  Bartomeu  Cassany,  
la  “transformació  de  les  Valls  en  un  Estat  de  dret  plenament  democràtic  i  nacional”;  això  implicava,  entre  
d’altres, la implementació de la divisió de poders, l’existència de llibertats democràtiques plenes, la reforma 
del  sistema  electoral,  i  l’eliminació  dels  òrgans  de  poder  estranys  al  país  (els  delegats  i  representants  dels  
coprínceps).
66
 Escassos en nombre i poc connectats amb un cos electoral restringit i temorós al canvi, aquests 
moviments no aconseguiren mobilitzar un suport suficient amb què instigar la transformació de les institucions. 
La  tasca  no  era  senzilla,  ja  que  hagués  calgut  superar  la  resistència  exògena  dels  coprínceps  i,  encara  més  
complicat, vèncer al mateix temps la resistència endògena del conservadorisme polític encarnat en el si del 
Consell pels representants de les elits andorranes. Nogensmenys, a finals dels anys setanta la correlació de 
forces entre les tendències aperturistes i les tendències immobilistes canvià de signe. El 1978 els consellers 
generals que advocaven pel canvi aconseguiren que la cambra aprovés la Memòria de la reforma institucional, 
que comptà amb la conformitat dels caps de l’Estat. Si bé aquest projecte pretenia redefinir el sistema polític 
des del moderantisme, per primera vegada en la història d’Andorra els coprínceps i els corrents renovadors 
que s’expressaven en el Consell i en diferents sectors de la societat i de la classe política del país feren un front 
comú a favor del reformisme. Un cop eclipsada la resistència dels coprínceps, l’immobilisme de l’oligarquia 
andorrana, la capacitat de bloqueig dels seus representants electes, i el pes dels interessos econòmics en joc, 
eren els darrers esculls que calia superar a l’efecte d’implementar la modernització institucional de les Valls. 
En previsió de què un Consell General amb facultats sobiranes legislés en contra dels seus privilegis polítics i 
guanys avantatjosos, les forces retrògrades feren descarrilar el procés de reforma que s’endegà amb el decret 
del 15 de gener de 1981. Anys més tard, ensems amb la renovada col·laboració entre els sectors renovadors 
i  els  coprínceps,  el  factor  determinant  que  aconseguí  doblegar  l’immobilisme  fou  l’imperatiu  econòmic:  la  
urgència de rubricar un acord amb la CEE a fi d’evitar la consideració d’Andorra com un país tercer, i més 
endavant la necessitat de normalitzar els intercanvis comercials amb la resta d’Europa, obligaren a definir 
l’estatut internacional d’Andorra. A tal efecte, era menester avançar vers l’Estat de dret, essent l’adopció d’una 
constitució l’única via que permetia legitimar-ne la implementació. La invocació del Consell d’Europa d’una 
democratització del sistema institucional andorrà amb l’objectiu de pal·liar els dèficits socials que afloraven al 
principat, féu també de la modernització del règim de poder de les Valls un imperatiu polític.   
Promulgada el 28 d’abril de 1993, la constitució normalitzà i racionalitzà el funcionament de les institucions 
i el sistema polític andorrà, implementà l’Estat de dret al principat, i permeté establir una sèrie de tractats que 
sancionaren el reconeixement del seu estatus sobirà en dret internacional, ingressant així poc temps després 
als principals organismes de representació internacional. Ara bé, durant el debat que precedí el referèndum 
del 14 de març, els adalils del bloc immobilista agitaren la bandera de la por i la seva campanya a favor del 
“no” se serví de diversos arguments demagògics però eficaços: la constitució acabaria amb la federació de 
parròquies, s’intensificaria el dèficit de l’Estat perquè augmentaria la despesa pública en tots els àmbits i 
caldria acréixer el nombre de funcionaris, seria necessari introduir una nova fiscalitat per apropar Andorra 
al model de l’Estat del benestar dels països veïns, la qual cosa, a més d’empobrir els habitants de les Valls, 
frenaria la inversió privada i disminuiria el diferencial de preus comercials, etc. A Canillo, Ordino, La Massana 
i  Sant  Julià  de  Lòria,  parròquies  poc  poblades  (llevat  d’aquesta  última)  i  on  l’oligarquia  seguia  controlant  
els  seus  clients  electorals,  els  vots  contraris  al  projecte  arribaren  a  superar  el  50%  del  total  obtingut  pel  
vot constitucionalista.
67
 Tal com demostren les actes de les reunions mantingudes per la Comissió Especial 
entre l’octubre de 1990 i el mes de desembre de 1992, els consellers generals d’aquestes parròquies haurien 
rebutjat la constitució en el cas que el seu articulat no hagués blindat l’autonomia financera i el poder polític 
de  l’administració  local  sota  unes  generoses  condicions.  I  és  que  després  dels  anys  setanta  el  clientelisme 
 
65    Creada l’any 1943 amb Bonaventura Armengol Orelleta al capdavant i si bé l’organització integrava diversos andorrans coneguts com a Jacint Blao, la seva 
cúpula directiva reunia destacats refugiats republicans. Pujol, Enric (coord.), L’exili català del 1936-1939. Un balanç, Cercle d’Estudis Històrics i Socials de Girona, 
Girona, 2003, pp. 153-168. 
66     L’any 1978 Bartomeu oferí una entrevista al portaveu periodístic de Convergència Democràtica de Catalunya, en la que exposà l’ideari de la plataforma política 
que liderava. Veure “Andorra ha de ser un Estat de dret plenament democràtic i nacional” en Convergència Democràtica de Catalunya, any II, nº 21-23 octubre 
1978, pp. 6-7.   
67     La Vanguardia, 15/03/1993, p. 15.
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

130
131
polític  no  desaparegué,  sinó  que  el  seu  abast  i  la  visualització  del  fenomen  simplement  es  difuminaren  i  
esmorteïren. En efecte, durant les darreres dècades del segle XX la “política de clans” o “patrimonialització” 
de  l’exercici  polític  seguí  operant-se  a  les  Valls  sense  ruptures,  és  a  dir,  que  llevat  d’algunes  excepcions,  
les estirps que havien retingut fins aleshores la titularitat dels càrrecs de consellers comunals i consellers 
generals seguiren fent-t’ho fins a la vetlla del referèndum constitucional. L’any 1993, i comparat amb la resta 
del  món,  Andorra  era  el  país  on  el  nombre  de  residents  estrangers  superava  amb  major  escreix  la  quantitat  
d’habitants  naturalitzats;  d’entre  una  població  aproximada  de  60.000  persones,  els  ciutadans  convocats  al  
plebiscit del 14 de març atenyien la minsa xifra de 9.123 electors. En aquest context, les diferents propostes 
polítiques i els programes electorals comptaven poc als ulls dels votants. Les lleialtats familiars, els interessos 
econòmics que articulaven les relacions de poder en cadascuna de les circumscripcions electorals, les xarxes 
de relacions personals, la proximitat dels candidats i l’impacte de la seva personalitat, eren els vectors que 
sovint determinaven l’opció del vot. Amb tot, després del referèndum Andorra es convertí en un coprincipat 
parlamentari dotat d’un règim constitucional que donaria al país les eines necessàries per governar-se en un 
marc democràtic. Des d’una perspectiva històrica, la negativa dels coprínceps a compartir la seva autoritat en 
benefici d’una sobirania nacional i popular, el capteniment del poder polític per part dels comuns de parròquia 
en detriment d’un repartiment equilibrat del mateix amb l’administració central de l’Estat, i el zel amb què les 
elits procuraren retenir els seus privilegis i primacia econòmica a còpia de restringir l’accés als drets polítics, 
expliquen el singular retard de la reforma institucional de les Valls i l’enquistament del seu sistema de poder. 
Durant els primers anys de l’era constitucional algunes formacions electorals del país seguien presentant una 
fisonomia més propera a les agrupacions de notables abans que a partits polítics. A l’analitzar la composició 
dels equips consistorials i del parlament d’ençà del 1993, uns ulls avesats a la política andorrana observaran 
que diverses nissagues tradicionalment lligades a la gestió de la cosa pública han seguit ubicant els seus actius, 
legislatura rere legislatura, en els consells de comú així com en el Consell General.
68
 Tanmateix, en les eleccions 
generals de 2019, quan el país comptava amb poc més de 77.000 habitants, el nombre d’electors ascendia a 
les 27.278 persones
69
. Respecte al 1993, doncs, el desequilibri entre la quantitat de residents estrangers i la 
porció d’habitants amb dret de vot s’ha moderat. Caldrà analitzar de quina manera el creixement d’electors 
ha pogut alterar el comportament polític tant dels governants com dels governats, en quina mesura ha afectat 
la  crisi  econòmica  de  la  dècada  passada  el  desplegament  del  règim  constitucional,  com  ha  evolucionat  el  
consens entorn del conservadorisme que compartien la major part dels responsables polítics del principat, en 
definitiva, com ha respost l’actual sistema institucional a les problemàtiques que han sorgit a l’encontre de 
la jove democràcia andorrana durant els darrers anys, i quins són els reptes de futur que seguiran posant-lo a 
prova
70
. 
68     Pot consultar-se la identitat de tots els consellers generals des de la legislatura constituent de 1992-1993 i fins a la VII Legislatura constitucional (2015-2019) 
en <http://www.consellgeneral.ad>.
69    Diari d’Andorra, 19/09/2019. En data del 31 de desembre de 2018 el Departament d’Estadística del Govern d’Andorra fixà la població del país en 76.177 per-
sones. Veure la nota de premsa “Dades de població any 2018” en <http://www.estadistica.ad>. Quant al nombre d’electors, poden consultar-se les dades de totes les 
eleccions comunals i general celebrades en època constitucional en <http://www.eleccions.ad>.
70     Sàpiga el lector que l’evolució del creixement del PIB anual d’Andorra s’aturà en sec l’any 2007, esdevenint negatiu en un 8,6% l’any 2008, 5,4% l’any 2010 
i 4,6% l’any 2011. No fou fins a l’any 2013 quan el creixement del PIB anual del país recuperà un valor positiu, en aquest cas, del 0,4%. A excepció del 2014, el 
creixement no ha atès el 2%. El PIB real de l’any 2018 ha suposat un augment de l’1,6% en relació amb l’any 2017. Poden consultar-se aquestes dades mitjançant la 
nota de premsa “Avanç del PIB nominal i real: evolució sectorial i trimestral. Any 2018” en <https://estadística.ad> o en <https://www.worldbank.org>. A partir del 
2009, quan Andorra tenia una població estimada de 73.600 persones, el país començà a perdre habitants a causa de la crisi econòmica. L’any 2012 el principat havia 
perdut quasi 4.000 habitants. Els valors aproximats de la població estimada el 2009 no es recuperaren fins al 2016. Veure les notes de premsa “Dades de població any 
2015” i “Dades de població any 2018” en <https://www.estadistica.ad>.
|             PERE SOLER PARÍCIO
BIBLIOGRAFIA
Armengol, Ester. (2009). Andorra: un profund i llarg viatge. Andorra: Govern d’Andorra - Fundació Crèdit 
Andorrà.
Badia, Francesc. (2008). El copríncep Mons. Justí Guitart i el seu temps (1920-1940). Barcelona: Publicacions 
de l’Abadia de Montserrat.
Becat,  Joan.  (2010a).  La  révolution  politique  de  l’Andorre,  1973-1993.  RECERC:  Revue  électronique  de  
l’Institut catalan de recherche en sciences sociales, Ouvrages de référence, Collection Andorre n°3, 1 - 212.
Becat, Joan. (2010b). Lexique et toponymes: Vie pastorale, activités, institucions et Société traditionnelles de 
l’Andorre. RECERC: Revue électronique de l’Institut catalan de recherche en sciences sociales, Ouvrages de 
référence, Collection Andorre n°2, 1-201.
Becat, Joan. (1996). Emergència i reconeixement d’Andorra com a Estat. Treballs de la Societat Catalana de 
Geografia, vol. XI, núm. 41, 261 - 291.
Belenguer, Ernest. (dir.). (2005). Història d’Andorra: De la prehistòria a l’edat contemporània. Barcelona: 
Edicions 62.
Bricall,  Josep,  Mª;  Camps,  Carles;  Cullell,  Josep  Mª;  Farré-Escofet,  Emili;  Petitbó,  Amadeu,  Sogues,  J.,  
Tomàs,  R.  (1975).  Estructura  i  perspectives  de  l’economia  andorrana.  Barcelona:  Consell  General  de  les  
Valls - Edicions 62.
Duverger, Maurice. (1981). La reforma de les institucions d’Andorra: Estudi de dret i ciència política. Andorra: 
Comú d’Andorra la Vella.
Fiter, Ricard. (1970). Episodis d’Història andorrana. Andorra: Editorial Edicions Andorranes.
Guillamet,  Jordi  (coord.).  (2009).  Andorra: Nova aproximació a la història d’Andorra.  Barcelona:  Institut  
d’Estudis Andorrans - Altaïr. 
González, Arnau. (2009). La cruïlla andorrana de 1933: La revolució de la Modernitat. Valls: Fundació Julià 
Reig - Cossetània.
López,  Esteve;  Peruga,  Joan;  Túdel,  Carme.  (1988).  L’Andorra del segle XIX: De la Nova Reforma a la 
Revolució del 1881. Andorra: Conselleria d’Educació i Cultura - Govern d’Andorra.
Lluelles, Maria Jesús. (coord.). (2004). La modernització d’Andorra. Lleida: Cambra de Comerç, Indústria i 
Serveis d’Andorra - Pagès Editors.
Lluelles, Maria Jesús. (coord.) (2010). Impacte de la immigració a Andorra. Andorra: Govern d’Andorra.
Mach  Buch,  Àngels.  (ed.).  (1996).  La identitat nacional: 3ª Diada andorrana, XXII Universitat Catalana 
d’Estiu. Prada de Conflent. Andorra: Societat Andorrana de Ciències.
Marqués,  Nemesi.  (1989).  La  reforma  de  les  institucions  d’Andorra  (1975-1981):  Aspectes  interns  i 
internacionals. Lleida: Virgili i Pagès.
Marqués, Nemesi. (2005). Les institucions polítiques del Principat. Andorra: Universitat d’Andorra - Fundació 
Crèdit Andorrà.
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |     

132
133
Moles, Pere. (1989). Andorra... Sense Co-Prínceps?. Andorra.  
Peruga, Joan. (1998). La crisi de la societat tradicional: El segle XIX. Andorra: Govern d’Andorra. Ministeri 
d’Educació, Joventut i Esport.
Poy, Ricard. (2002). El Repte: Records d’un cap de Govern d’Andorra. Andorra: Edicions DdA.
Pujol, Enric. (coord.). (2003). L’exili català del 1936-1939: Un balanç. Girona: Cercle d’Estudis Històrics i 
Socials de Girona.
Raton, Pierre. (1984). L’estatut internacional del Principat d’Andorra. Andorra: Casa de la Vall.
Román, Laura. (1999). El nou Estat andorrà: Un estudi jurídic. Andorra: Institut d’Estudis Andorrans.
Soler,  Pere  (2013).  El procés constituent, 1991-1993: Una revisió històrica.  Andorra:  Consell  General  -  
Institut d’Estudis Andorrans [report oficial - consulta disponible a l’Institut d’Estudis Andorrans del Principat 
d’Andorra].
Valls, Àlvar. (2009). Andorra entre l’anacronisme i la modernitat: Un estat singular enmig d’un món global. 
Lleida: Pagès Editors.
Valls, Àlvar. (1993). La Nova Constitució d’Andorra. Andorra: Premsa Andorrana.
Verdaguer,  Pere,  Becat,  Joan.  (ed.).  (1990).  Andorra:  Estat,  institucions,  societat.  1ª  diada  andorrana, 
Universitat Catalana d’Estiu de Prada. Agost del 1988. Andorra: Societat Andorrana de Ciències, Centre de 
Recerques i d’Estudis Catalans - Universitat de Perpinyà.
Vidal, Josep Maria. (1984). Història d’Andorra, Barcelona: Editorial Antalbe. 
Viñas, Ramon. (1989). Nacionalitat i drets polítics al Principat d’Andorra. Andorra: Edicions Andorra Avui.
Zemanek, Karl. (1981). L’estatut internacional d’Andorra: Situació actual i perspectiva de reforma. Andorra: 
Casa de la Vall.
|             PERE SOLER PARÍCIO
PUBLICACIONS D’INSTITUCIONS OFICIALS
Butlletí Oficial del Principat d’Andorra.
Consell  General  de  les  Valls.  (1894).  La cuestión de Andorra: Exposiciones elevadas por el M. I. Consejo 
General de los Valles de Andorra al Excmo. Sr. Obispo de Urgel y al Santísimo Padre. Barcelona: Tip. de M. 
Rovira.
Consell General del Principat d’Andorra. (1978). Memòria de reforma institucional. Andorra: Publicacions 
del M. I. Consell General.
Consell General del Principat d’Andorra. (1989). Recull de Lleis, Acords, Decrets, Reglaments i Ordinacions 
del Principat d’Andorra, 1974-1988. Andorra: Publicacions del M. I. Consell General.
Consell General del Principat d’Andorra. (2004). Recull de la legislació i dels acords del Consell General: 
Legislatura constituent 1993. Andorra: Publicacions del M. I. Consell General.  
Consell  General  del  Principat  d’Andorra.  (2006a).  El  procés  constituent  de  la  Constitució  del  Principat  
d’Andorra: Actes. Comissió Especial encarregada del procés constituent, 1990-1992. Volum I.  Andorra:  
Publicacions del M. I. Consell General.
Consell  General  del  Principat  d’Andorra.  (2006b).  El  procés  constituent  de  la  Constitució  del  Principat  
d’Andorra: Reports i transcripcions. Comissió Tripartida encarregada del procés constituent, 1991-1992. 
Volum II. Andorra: Publicacions del M. I. Consell General.
Constitució del Principat d’Andorra. 
Diari Oficial del Consell General.
Premsa  andorrana  (1995).  Legislació  Constitucional  del  Principat  d’Andorra.  Andorra:  Edicions  del  Diari  
d’Andorra.
PREMSA
Convergència Democràtica de Catalunya. 
Diari d’Andorra.
La Vanguardia.
Poble Andorrà.
PÀGINES WEB
<http://www.consellgeneral.ad> Pàgina web del Consell General del Principat d’Andorra.
<http://www.eleccions.ad> Pàgina web del Govern del Principat d’Andorra.
<http://www.estadistica.ad> Pàgina web del Departament d’Estadística del Govern del Principat d’Andorra.
<https://www.worldbank.org> Pàgina web del Banc Mundial. 
DE LA CONSUETUD A L’ESTAT DE DRET. LA LLARGA RESISTÈNCIA DEL PRINCIPAT D’ANDORRA  A LA MODERNITZACIÓ POLÍTICA  |