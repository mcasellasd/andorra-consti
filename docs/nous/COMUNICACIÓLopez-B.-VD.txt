1 
  
 
LA CONSTITUCIÓ D’ANDORRA: GÈNESIS I FUNCIÓ 
(EL COPRINCIPAT: DUALITAT I ASIMETRIA) 
per  
Joan-Josep López Burniol 
Acadèmic de número  
Comunicació 
Llegida em sessió ordinària de data 14 de març 
2023 
 
 
I. Paraules prèvies. 
El  propòsit  que  impulsa  aquesta  comunicació  és  despertar l’interès sobre 
l’evolució  política  d’un  país  veí –“un  petit  país  del  Pirineu”-,  que  ha  preservat  d’una 
manera casí bé miraculosa la seva independència, tot i estant al mig de dos grans Estats 
europeus amb sobrada capacitat per fagocitar-lo. Un petit país que, per altra banda, ha 
tingut  una història  semblant  a  la  del  seu  entorn,  amb  similars  derives  ideològiques, 
conflictes  socials  i  enfrontaments  polítics,  als  dels  seus  dos  grans  veïns.  Es  podria  dir 
amb  raó  que  l’única  diferència  entre  Andorra,  per  una  banda,  i  França  i  Espanya,  per 
l’altra, es una diferència d’escala. A Andorra hi han conservadors i lliberals, partidaris 
d’un  Estat centralitzat fort  (amb  un  sistema  fiscal  adient), i  defensors  d’un  Estat entès 
com una confederació de parròquies (amb un sistema fiscal reduït); hi han partidaris de 
mantenir  el  Coprincipat  com  garantia  històrica  d’una  independència  real,  i  defensors 
d’una reforma constitucional que obri la porta a una altra forma d’Estat; hi ha moderats 
i hi ha populistes... Hi ha de tot.     

 2 
Dit això i abans d’entrar en matèria, convé fer referència a un fet que resulta clau 
per  entendre  el  que  ha  estat  determinant, al  llarg  de  la  història, per fer  possible la 
subsistència d’Andorra con un país independent. Aquest fet és la sobirania compartida 
per  dos  Coprínceps,  que  ha  dificultat, fins  impedir-lo, qualsevol  intent  d’incorporar 
Andorra a  una  altra  entitat  política  de  superior  dimensió (França  o  Espanya).  Una 
dificultat  que  té  les  seves  arrels  en  una  idea  axial  del  Dret  Romà:  la  de  que  qualsevol 
forma  de  comunitat  és “menys  racional”,  ja  que convé  que tota  titularitat dominical 
sigui individual, és a dir, d’una única persona, fins al punt de que el mateix Dret ofereix 
una sèrie d’instruments per sortir de la comunitat, en especial els retractes (de comuners 
i de cohereus) i la “actio comuni dividundo”. Així doncs, aquesta “irracionalitat” d’una 
sobirania compartida i solidària ha estat la garantia de la independència andorrana.   
Tot  el  que  segueix  no  és  més que  la  comunicació  del  contingut  de  dos  llibres 
importants publicats recentment, i deguts a dues personalitats de la vida andorrana amb 
un coneixement profund -i no tan sols teòric- del tema. Aquests llibres són, per ordre de 
publicació: 
“La Constitució del Principat d’Andorra: la resposta als reptes de les institucions 
en el segle XX (1930-1993)”, de Nemesi Marqués i Osté.  
“Els  Coprínceps  en  el  desenvolupament  del  Principat  d’Andorra”,  d’Isidre 
Bartumeu i Martínez.  
 
II. Gènesi de la Constitució d’Andorra.  
El  primer  llibre, “La  Constitució  del  Principat  d’Andorra:  la  resposta  als  reptes 
de  les  institucions  en  el  segle  XX  (1930-1993)” és  obra del  Doctor  Nemesi  Marqués 
Osté,  nascut l’any  1935 a  Cabó  (Lleida),  un  municipi  de  l’Alt  Urgell,  que  avui  té  98 
habitants. Fou ordenat sacerdot el 1959. Ha exercit durant més de quaranta  anys altes 
funcions encomanades pels bisbes d’Urgell en tant que Coprínceps d’Andorra: Secretari 
General des  del  1968  al  1981, Delegat  Permanent des  del  1981  fins  al  1993  i 
Representant  Personal des  del  1993  fins  al  2012,  any  de  la  seva  jubilació. Per  tant,  la 
seva implicació a la vida del Principat ha estat perllongada i plena, raó per la que el seu 
coneixement de la història viscuda durant aquest període ha estat complert i directe. Un 
fet al que s’ha de sumar la seva dedicació al estudi del passat d’Andorra, de l’evolució 

 3 
de  les  seves  institucions  i  de  les  demandes  dels  nous  temps.  Un  estudi  que  ha  tingut 
reflex  en  altres  llibres  seus: “Lleis  i  resolucions  dels  coprínceps  i  els  seus  delegats, 
1900-1979”  (1980),  “La  reforma  de  les  institucions  d'Andorra  (1975-1981):  Aspectes 
interns  i  internacionals”  (1989) i  “Les  institucions  públiques  del  Principat d’Andorra” 
(2005). 
Resulta evident de tot plegat que el Dr. Marqués ha dedicat a l’Estat andorrà, al 
estudi de  les  seves  institucions i  a  la  participació  en  el  seu  govern  la  activitat 
professional de tota la seva vida. No es estrany, per tant, que el seu coneixement de la 
realitat social i política andorrana sigui profund, així com que la seva experiència sigui 
molt rica en episodis diversos, conflictes arrelats i solucions treballades i pactades. Amb 
aquest bagatge era casi bé inevitable que afrontés la tasca  de recollir en un llibre tot el 
procés constitucional andorrà, des del moment en que les institucions del país comencen 
a mostrar-se insuficients per resoldre els problemes dels nous temps, fins que s’aprovà 
per referèndum una Constitució que suposà la culminació d’una història exemplar, en la 
que els andorrans han sabut preservar a través dels segles el dipòsit de la seva sobirania, 
és a dir, del seu autogovern, des d’abans de que existissin els Estats. 
Ara  bé,  tant  de  les  converses  que  he  tingut  amb  el  Doctor  Marqués preparant 
aquesta comunicació com  de  la  lectura  atenta  del  llibre,  he  extret  una  conclusió:  el 
Doctor  Marqués explica  els  fets,  els  debats,  els  conflictes  i  les  sortides  trobades,  amb 
absolut  respecte  a  les  altres  posicions.  No  pretén, en  cap  moment, ser  el  dipositari  de 
cap veritat absoluta, ni adoptar cap actitud dialèctica. Ell diu la seva veritat i resta obert 
a les altres que puguin sorgir –i que sorgiran-, amb la finalitat de que els estudiosos del 
futur arribin, al seu dia, a les conclusions que estimin fonamentades i pertinents. Tant és 
així,  que  m’ha  semblat  en  més  d’una  ocasió,  mentre  m’endinsava  en  el  llibre,  que el 
Doctor Marqués no deia tot el que sap i, menys encara, tot el que pensa, que no copia 
del tot els papers que té davant, que eludeix personalitzar diverses opinions i actituds, i 
que, al mateix temps que pretén evitar un relat polaritzador entre institucions, sobre tot 
entre  Coprínceps  i  Estats veins, procura  obviar  en  la  mesura  possible  el  contrast 
institucional   directe. En   aquest   sentit,   la   seva   aportació   és   sempre   continguda, 
respectuosa sense excepció amb l’ocasional adversari, i oberta del tot a la discrepància. 
I, dit això, deixem a l’home i passem al llibre. 
*  *  * 

 4 
Diguem, d’entrada, que és tot un llibre. Sis-centes-trenta-tres pàgines i mil-cinc-
centes-cinquanta-dues  notes  a  peu  de  pàgina. És  un  llibre  detallat, que  entra  a  fons  en 
els temes que tracta i que, a més, aporta un recolzament documental recollit en les notes, 
que  resultarà  absolutament  imprescindible  pels  futurs  juristes  i  politòlegs  que  estudiïn 
aquest  període  de  la  història  andorrana.  No  els  hi  puc  negar  que,  després  de  la  lectura 
d’algunes notes especialment sucoses, vaig recordar una frase de Josep Pla, qui deia que 
el més interessant de “El capital” de Karl Marx eren les notes a peu de pàgina. No dic jo 
el mateix, però sí insisteixo en la importància de l’aparell documental que s’aporta, per 
altra banda no estrany si és té en compte l’accés directe que el Doctor Marqués ha tingut 
a molts arxius.  
L’espai temporal que avarca el llibre s’estén des del 1930 fins al 1993, durant els 
pontificats de  tres Coprínceps: el  de  monsenyor Justí  Guitart (1920-1940),  seguit  pel 
Vicariat Capitular del Dr. Ricard Fornesa (1940-1943); el de monsenyor Ramon Iglesias 
i Navarri (1943-1969), seguit per l’Administració Apostòlica de monsenyor Ramon Call 
(1969-1971), i el de monsenyor Joan Martí Alanís (1971-2003). Ara bé, des d’un punt 
de vista estrictament històric, podríem dir que la part substancial del treball es concreta 
en el pontificat de Joan Martí, estudiat a partir de la pàgina 312, és a dir, mig llibre. La 
primera  part  és  enormement  útil  per  captar  la  necessitat  d’un  “aggiornamento” de  les 
institucions  andorranes,  imprescindible  per  que  poguessin  fer  front  a  les  noves 
exigències dels temps, així com per advertir com es van anar dibuixant dintre d’Andorra 
dues tendències: una que apostava per una reforma limitada, i altra que reclamava una 
reforma  institucional  profunda  expressada  en  una Constitució.  Un  debat  que  no  es  pas 
estrictament  tècnic,  sinó  que  està  profundament  imbricat  en  l’abast de la mateixa 
reforma: un debat polític. Un debat entorn del poder.  
L’esquema  del  llibre  és  senzill.  Comença  amb  una introducció sobre  qüestions 
prèvies i generals. Així:   
- Es reitera que la carta constituent del Principat d’Andorra és el Pariatge de 8 
de setembre de 1278, que segellà l’acord entre el Bisbe d’Urgell i el Compte 
de Foix pel que s’estableix i es concreta la seva sobirania conjunta sobre el 
principat.  

 5 
- S’enumeren  els tres  moments  determinants  de  la  diferenciació  del  Principat 
d’Andorra del Comptat d’Urgell: a) Quan el senyoriu episcopal es refrendat 
pels papes Silvestre II (1001) i Martí IV (1282); b) quan Germana de Foix no 
incorpora  el  senyoriu  dels  Comptes  de  Foix  sobre  Andorra  a  la  Corona 
d’Aragó; i c) quan s’aprova la Constitució de 1993.  
- S’afirma  de  manera  clara que Andorra no  assoleix  la  sobirania  pel  fet 
d’haver-se  donat  una  Constitució,  sinó  que  precisament es  dona  aquesta 
Constitució  en  exercici  d’una  sobirania  preexistent.  Per  mi,  aquesta  idea  és 
absolutament clau i la he tingut clara des de sempre, especialment quan vaig 
formar part del Tribunal Constitucional, i així ho vaig escriure al pròleg d’un 
recull legislatiu. Deia Ortega y Gasset que si vols conèixer una persona o un 
poble,  has  de  conèixer  la  seva  història, i  la  història  ens  diu  que  Andorra  ha 
estat des  de  fa  més  vuit-cents  anys  una  comunitat  humana  amb consciència 
clara  d’una  personalitat històrica diferenciada,  i  voluntat  ferma  de  projectar 
aquesta personalitat diferenciada al futur mitjançà el seu autogovern, és a dir, 
la autogestió dels propis interessos i l’autocontrol dels propis recursos, 
- Es consigna la   doctrina   tradicional   espanyola sobre   les   institucions 
andorranes,  que es  condensa en  una  sola  frase: la  sobirania  originària  i 
suprema  sobre  Andorra pertany  a  Espanya,  com  hereva  que  és  del  Regne 
d’Aragó, en el que s’integrava el Comptat d’Urgell. És una sobirania a la que 
no ha renunciat mai, a banda de que es tracta d’un dret imprescriptible.  
- Es resumeix la doctrina tradicional francesa sobre les institucions andorranes 
amb una frase semblant: la sobirania originaria i suprema d’Andorra pertany 
a França, i, en tot cas, l’exercici de les més altes funcions sobiranes pertany 
al  Cap  d’Estat  francès.  Els  arguments  al·legats  són:  a)  el  silenci  sobre 
Andorra  del  tractat  de  Corbeil,  signat  per  Lluís  IX  de  França  i  Jaume  I  el 
Conqueridor,  l’any  1258, amb  la  voluntat d’establir  una  pau  duradora  entre 
les Corones de França i Aragó, mitjançà la fixació d’unes fronteres estables 
entre  ambdós  Regnes;  b)  la  presencia  del  rei  d’Aragó  al  acte  d’atorgament 
del  Pariatge  (com  impulsor,  con  testimoni,  com  convidat...?);  c)  la  unió  del 
Comptat de Foix a la Corona de França.    

 6 
- Es distingeixen dues etapes en la relació de veïnatge d’Andorra amb Espanya 
i  França:  una  primera,  abans  de  la  Constitució,  en  la  que  no  es  pot  parlar 
pròpiament de relacions de veïnatge en el sentit que dona a aquestes paraules  
el Dret internacional; i altra actual, des de la Constitució, en la que sí hi ha 
una  autèntica  relació  de  veïnatge  amb  els  dos  grans  veïns,  un  veïnatge 
sobrevingut  que és,  a  més,  un  veïnatge  asimètric,  no –afegeixo  jo- perquè 
França  sigui  més  veïna  que  Espanya,  sinó  perquè  entre  Andorra  i  Espanta 
s’aixeca, a primera línia, la Mitra d’Urgell, i, a la rereguarda, la Santa Seu.   
- I, per últim, distingeix dos escenaris pel que fa als protagonistes d’aquest llar 
procés  històric.  Pel  que  fa  al  escenari  francès,  els  actors  han  estat  dos:  el 
Copríncep  Francès  i  el  Copríncep  Episcopal,  amb  el  ben  entès  de  que  la 
representació  internacional  d’Andorra  i  l’ordre  públic  al  Principat  era  un 
monopoli  francès.  I,  pel  que  fa  al  escenari  espanyol,  els  actors  han  sigut  el 
Copríncep  d’Urgell,  la  Santa  Seu  i  l’Estat  espanyol,  que  ha  representat  un 
paper  més  aviat  secundari,  a  causa –al  meu  parer- de  la  seva  congènita  i 
secular  feblesa,  no  obstant  els  seus  intents  de  fer-se  valdre  en  alguns 
moments,  que  han  estat  clarament  superats  en  número  per  altres  en  els  que 
l’Estat  espanyol més  aviat  ha  estat  instrumentalitzat per  la  Mitra  i  la  Santa 
Seu per contrapesar la voluntat hegemònica de França.  
*  *  * 
Sobre  aquesta  base,  el  llibre  passa  a  considerar  les  fites  del pontificat  de 
monsenyor Justí  Guinart, coincident,  a  Espanya,  amb  la  Segona  República,  la  Guerra 
Civil  y  l’inici  de  la  dictadura  del  general  Franco,  i,  a  França,  amb  les  presidències de 
Paul Doumer i Albert Lebrun. En aquella època, la precària situació econòmica obligava 
a  emigrar  a  una  bona  part  de  la  població  andorrana. El  Consell  General  impulsà 
l’aprofitament dels recursos naturals  mitjançant el règim de concessions, entre elles la 
de  “Forces  Hidroelèctriques  d’Andorra,  S.A.”  (FHASA).  Sorgiren llavors diversos 
problemes, entre ells els socials provocats per una forta immigració. Tot plegat suscità 
la vaga general iniciada el 26 d’agost de 1933, que provocà, al seu torn, la intervenció 
de la gendarmeria francesa i, conseqüentment, afectà a les relacions d’Andorra amb els 
Estats veïns, pretenent Espanya enviar un número de guàrdies civils igual al dels agents 
enviats per França.  

 7 
També  provocà fortes friccions  l’autorització  pel  Consell General  a  la  societat 
australiana “Broom ́s  Syndicate”  per  vendre  tickets  d’apostes  sobre  els  resultats de 
curses  de  cavalls  anglosaxones. Tampoc  reeixí  l’intent  del  suís  Friedrich  Weilenmann 
d’obtenir la concessió del servei postal a Andorra, en substitució dels correus espanyol i 
francès,  no  obstant  comptar  amb  la  comprensió  del  Consell  General. I  també  durant 
aquests anys, concretament el 1935, s’inicià el contenciós de la radiodifusió andorrana, 
de complexíssima evolució, llarguíssima tramitació i traumàtica resolució.  
Es evident que, en aquestes circumstàncies, les relacions de la Sindicatura (òrgan 
rector  del  Consell  General) amb  els  Coprínceps,  en  especial  amb  el  Copríncep 
Episcopal  (possiblement  per  ser  considerat  el  més  feble)  se  situaven  fora  dels 
paràmetres  normals.  Això  dificultava  la  realització  de  projectes  de  modernització 
d’Andorra,  com  era  el  del  sistema  representatiu, amb  unes  assemblees  elegides llavors 
solament  pels  caps  de  casa (els “sui  iuris” del  Dret  Romà) i  amb  unes regles  de 
funcionament  mancades  de  la  publicitat  i  de  la  transparència  exigibles  en  una 
democràcia.  
Pel  que  fa  a  Espanya,  durant  la Segona  República,  les  relacions  del  Copríncep 
Episcopal amb l’Estat espanyol estigueren marcades per dos fets: un general, que fou la 
mala  relació  de  la  República  amb  la  Santa  Seu,  i  altra  particular, consistent  en  la 
reivindicació  de  la  sobirania  sobre  Andorra. De  fet, els  últims  temps  del  pontificat  del 
bisbe  Guinart  i  el començament  del Vicariat  Capitular,  seu  vacant,  del  Dr. Ricard 
Fornesa van estar presidits per les tensions inicials amb el govern del general Franco, el 
“protofranquisme”  en  paraules  del  llibre. El  Govern  de  Madrid  va  nomenar  al 
governador  civil  de  Lleida “Comisionado  Especial  Permanente  para  los  Valles  de 
Andorra”.  
*  *  * 
L’any  1943  s’inicià  el  pontificat  de  monsenyor  Ramon  Iglesias  i  Navarri.  Va 
néixer  a  Durro,  Vall  de  Bohí,  l’any  1889;  estudià  al  seminari  de  La  Seu  i  a Pontificia 
Universitat  Gregoriana  de  Roma. L’any  1912  fou  ordenat  sacerdot,  i l’any  1918 
ingressà  al cos  de  Capellans  Castrenses,  en  el  que  va  romandre  fins  l’any  1942,  al  ser 
nomenat  bisbe  de  la  Seu.  Participà a les  campanyes  d’Àfrica, on  establí una  ferma 
relació  amb  el  comandant  Franco,  i a la  Guerra  Civil,  arribant  a  secretari  del  Vicariat 

 8 
General Castrense. D’aquesta forta relació, establerta a Àfrica,  amb qui arribaria a ser 
cap  d’Estat, n’és  prova  el  fet  de  que  una  directa  intercessió seva  va  lliurar  a  un  seu 
parent -Joaquim Maurín Julià, nat a Bonansa, Ribagorça- de la greu pena li havia estat 
imposada per un consell de guerra, permetent-li la marxa a Estats Units l’any 1946.   
El que s’ha de dir abans de tot de Ramon Iglesias i Navarri és que contribuí de 
forma  destacada  a  la  normalització  de  les  relacions del  Principat  d’Andorra amb 
Espanya,  gràcies  en  bona  mida  a  les  seves excel·lents relacions  amb  Madrid. Així,  va 
aconseguir un  canvi  radical  de  la  doctrina  oficial  de  la  superior  sobirania  d’Espanya. 
Raó per la que va poder dir en un discurs davant del Consell General que “Espanya no 
vol menyscabar la sobirania d’Andorra”.  
Eren  temps  convulsos  a  Europa,  i  Andorra  no  se’n  escapava. I  arribem  a  una 
data significativa: les eleccions del 12 de novembre de 1945. El general de Gaulle com 
Copríncep Francès va anunciar prèviament, amb la seva contundència característica, que 
no reconeixeria el resultat de les eleccions per no celebrar-se d’acord amb el Decret de 
1933 (és a dir, per sufragi universal), sinó pel de 1941 (que havia recuperat la figura del 
cap  de  casa),  derogant  aquell  no  pas  a  impuls  dels  Coprínceps,  sinó  d’un  sector 
reaccionari de la societat andorrana. Es celebraren les eleccions, però el resultat queda 
bloquejat per el Copríncep francès. Mentre tant, el general de Gaulle havia dimitit com 
president de la República, i això facilita la sortida de l’embolic: França va reconèixer la 
validesa  de  les  eleccions  celebrades  d’acord  amb  el  Decret  de  1941,  però  amb 
l’obligació de convocar-les, a partir de 1947, segons el Decret de 1933.  
A  més,  durant  el  pontificat  de  Ramon  Iglesias,  saltà  el  problema de  les 
concessions  hidroelèctriques,  la  immigració  creixent  provocà tensions,  i  s’accentuaren 
les  demandes  socials  i  les  provocades  pel  creixement  demogràfic.  Tot  un  ventall  de 
temes que exigien una administració moderna i operativa.  
En  l’etapa  final  del pontificat  de  Ramon  Iglesias  es  va  produir  la  visita  del 
Copríncep Francès, general de Gaulle, de nou al front de la República Francesa des del 
1958. Segons la percepció espanyola- amb aquesta visita culminà una etapa d’atonia de 
la  Mitra  d’Urgell,  posant en  perill  la  paritat  dels  Coprínceps.  En  aquesta  situació, 
produïda  la  vacant, Ramon  Malla,  vicari  episcopal  y  delegat  permanent  (com  a  tal, 

 9 
impulsà la  seguretat  social)  i  després  bisbe  de  Lleida,  fou  nomenat  Administrador 
Apostòlic, estenent-se el seu mandat fins al pontificat de Joan Martí Alanís.   
*  *  * 
Monsenyor Joan Martí Alanis nasqué a El Milà, Tarragona, l’any1928; estudià al 
seminari   de   Tarragona,   i   Humanitats   Clàssiques   a   la   Universitat   Pontifícia   de 
Salamanca.  Obtingué  més  tard  el  diploma  de llengua  francesa  a  la  Sorbona  i  el  de 
llengua anglesa a Londres. Desenvolupà una forta activitat en el camp de l’ensenyament 
i  col·laborà  en  mitjans  de  comunicació  com  La  Vanguardia. Prengué  possessió  del 
bisbat  d’Urgell  el  30  de  gener  de  1971.  Prestà  jurament  com  a  Copríncep  davant  el 
Consell General el 17 de març. El discurs que pronuncià llavors conté una consideració 
nova del bisbe d’Urgell com a Copríncep d’Andorra, amb sintonia amb els signes dels 
temps  que  havien  impulsat  la  renovació  de  l’Església  catòlica  en  el Concili Vaticà  II. 
Joan Martí era per damunt de tot, i així ho declarava, “un home d’Església”, i, com a tal, 
se sentia legitimat com a Copríncep d’Andorra, no solament per la història i la tradició, 
sinó  sobre  tot per  la  voluntat  del  poble  andorrà;  una  concepció  que  obria  el  pas  a  la 
recerca de noves formes de configuració institucional basades en el principi democràtic 
de la sobirania popular. Paga la pena copiar unes paraules del seu discurs d’acceptació, 
en les que perfila la seva visió del fonament del poder temporal de la Mitra d’Urgell:  
Aquest fonament “és  la tradició llarga  i  fonamentada  del  passat  i  és  la 
voluntat  manifesta del Poble Andorrà  d’avui  que  continua  demanant  al  bisbe 
aquest  servei.  No  em  sento  pas  engelosit per  l’exercici d’aquest  poder,  ja  que 
soc, pel damunt de tot, home d’Església (...) Però entenc (...) que no és missió de 
l’Església destruir i violentar el curs de la història, sinó més aviat elevar i ajudar 
tot  allò  que  es  considera  un  valor en  la  comunitat  humana  i  prestar-li  aquests 
serveis temporals, mentre tal suplència es faci necessària”.  
 En aquest discurs hi ha subjacent una proclamació tant de la sobirania del poble 
andorrà com de l’autonomia pròpia de l’Església, que vint anys després farien possible 
la  Constitució  de  1993.  I  també  reflecteix  la  realitat  demogràfica  i  social  d’Andorra, 
com a conseqüència del seu creixement, i marca la direcció de les decisions polítiques 
adequades  a  la  nova  situació:  la  integració  dels  residents  salvaguardant  la  identitat  del 
país,  l’equilibri  en  l’estructura  parroquial,  el  reconeixement  dels  drets  de  la  dona,  la 

 10 
justícia social, etc. El discurs prenunciava la tenacitat i la fermesa amb que el Copríncep 
Joan Martí maldà pel reconeixement de la sobirania d’Andorra i de la seva personalitat 
diferenciada  en  el  si  de  la  comunitat  internacional,  fins  assolir  aquell  objectiu  en  el 
procés  constitucional. S’ha  d’afegir,  en  aquest  punt,  que  monsenyor  Martí  tingué  la 
iniciativa  de  reunir-se  amb  el  Copríncep  francès -el  president  Pompidou-,  una  trobada 
que  tingué  lloc  a  Cahors  el  25  d’agost  de  1973,  en  la  ambdós  albiraren  les  reformes 
institucionals venidores.  
 Com a conseqüència de l’expansió econòmica i demogràfica, Andorra es trobava 
per  aquelles  dates  davant  d’un  conjunt  de  problemes  que  demandaven  una  solució  per 
part  de  les  institucions.  Per  moltes  raons,  objectives  i  també  personals,  les  institucions 
no  s’acoblaven  a  les  noves  realitats  i  provocaven  tensions  amb  la  seva  ineficàcia.  El 
problema  principal  era  la  regulació  del  fenomen  immigratori,  la  integració  dels 
immigrants i la salvaguarda de la identitat nacional andorrana; i un altre greu problema 
era  el  qüestiona  ment  del  sistema  tradicional  de  representació  en  el  si  del  Consell 
General; i també sorgiren qüestions transcendents en l’àmbit financer i societari. 
*  *  * 
 Fins  aquí  els  antecedents  del  procés  de  reforma  institucional que  el Principat 
mantingué  obert  des  de  l’any  1975  fins  al  1990,  quan  es  decidí  virar  vers  un  procés 
constituent.  El  llibre  dedica  algunes  pàgines  a  descriure  quin  era l’entramat  polític  al 
voltant  d’aquesta  reforma  institucional pendent. Comença  dient  que  es  produí  una 
emergència  de dos grups  polítics  malgrat  l’absència  de  partits. El  primer va  ser  el  que 
s’agrupà en torn a la revista “Tribuna”, i el segon, sorgit dos anys més tard, l’ADA, una 
agrupació de  tarannà progressista  que  volia  propiciar  el  desenvolupament  democràtic 
del país com expressió del dret d’autodeterminació del poble andorrà, si bé alguns dels 
seus  impulsors  van  ser  qualificats  des  de  la revista “Tribuna” de “fòssils  polítics”.  De 
fet, a la pràctica, es podien distingir tres grups:  
- Un    col·lectiu    de joves    universitaris que    impulsaven    la    reforma 
constitucional,  i  que,  a  la  consulta del  13  de  gener  de  1978  obtingueren  un 
31’6 % dels vots. 

 11 
- La que  es  podria dir “vella  guàrdia”  conservadora  i  lliberal,  que  entenia 
Andorra  com  una  federació  de  parròquies,  i  que,  a  les  mateixes  eleccions, 
obtingué un 35’09 % dels vots. 
- Y  la generació  intermèdia,  d’un  ideari  semblant  a  la  primera  corrent,  però 
que no  volia una  constitució,  si  bé  aposta  clarament  per  l’autonomia  del 
Consell  General  envers  als  Coprínceps,  que  obtingué  la  majoria  a  les 
eleccions  de juliol  de  1978,  després  de  la  creació  de  la  parròquia  de  Les 
Escaldes-Engordany per decisió dels Delegats Permanents dels Coprínceps.  
En aquest marc es desenvolupà la primera etapa del debat entorn de la reforma 
institucional, com a exponent de concepcions sobre la naturalesa de les institucions del 
Principat. D’entrada, hi havia dues visions contraposades respecte al seu abast: 
- Amplia: La del Copríncep Episcopal i la del Consell General, concretada en 
la “Memòria sobre la reforma institucional” de 31 de març de 1978. 
- Restringida: La  de  França,  que  postulava  una  simple “adaptació  interna  de 
les  institucions” a  les  noves  realitats  socials  i  econòmiques,  si  bé  excloent 
tota  referència  als  gran  principis,  així  com  a  la  personalitat  i  representació 
internacionals d’Andorra (que corresponia a França).  
La  proposta de  la “Memòria” del  Consell fou  objecte  de  debat,  i,  en  aquesta 
línia, el Decret de “reforma interna” de 15 de gener de 1981, amb la seva delimitació i 
reglamentació de les atribucions del Consell General i del Govern, alleugerí la situació 
però  no  resolgué  el  problema. La  societat  andorrana  seguia  dividida. La  part  del 
Copríncep  Episcopal  considerà  la “reforma  interna” com  una  reestructuració  de  les 
institucions a imatge i semblança de la divisió de poders, però sense cap afirmació de la 
sobirania i del caràcter estatal de les institucions del Principat i, consegüentment, de la 
seva  subjectivitat  internacional. Al  meu  parer, la “reforma  interna” salvaguardava  la 
doctrina  tradicional  de  l’Estat  francès  en  torn  de  la  sobirania  i  la  subjectivitat 
internacional  d’Andorra,  i  tranqulitzava  a  aquell  sector  de  societat  andorrana  més 
refractària al canvi.  
L’elecció de François Mitterrand el 1981 constituí un fet nou a França en tractar-
se  del  primer  president  socialista  de  la  V  República. Durant  el  primer  septenni  de  la 

 12 
seva  presidència,  es  mantingué  el  sistema  tradicional  de  relació amb  Andorra. La  seva 
visita  a  Andorra  tampoc  contribuí  a  aclarir  l’horitzó, però  la  problemàtica  dels  drets 
humans,  els  socials  i  els  laborals  emergí  immediatament  i  obtingué  una  atenció 
preponderant del Copríncep francès des de la tardor de 1986.  
Per  altra  banda,  pel  que  fa  a les  relacions  internacionals,  a  la  dècada  de  1980, 
alguns  fets  van  ferir  la  sensibilitat  del  país,  com  va  ser  el  cas  de  la  Conferència  sobre 
seguretat  i  cooperació  a  Europa,  celebrada  a  Helsinki  el  3  de  juliol  de  1973,  amb 
representació de tots els països d’Europa -àdhuc els petits, com Mònaco, Liechtenstein i 
San  Marino  i  el  Vaticà- excepte  Albània,  que  rebutjà  assistir-hi,  i  Andorra,  per 
l’oposició  del  Copríncep  Francès.  No  obstant,  durant  aquest  anys,  hi  hagueren alguns 
avenços: a) la presa de consciència col·lectiva de la necessitat d’una presència activa en 
l’àmbit internacional, i b) les iniciatives concretes dutes a terme davant la Organització 
Mundial del   Turisme, de   la   Comunitat   Econòmica   Europea i   de la   Comunitat 
Internacional de Telecomunicacions (UIT). I, en quant a les negociació específica entre 
la Comunitat Econòmica Europea y el Principat, les posicions del Govern, secundades 
pel Consell General i pel Copríncep Episcopal, foren ben acollides per la Comissió i els 
seus serveis, fins que, després de dos anys de negociació, el 28 de juny de 1990 s’assolí 
un acord amb el parer favorable del Parlament Europeu.  
Tot  el consignat fins  aquí  sembla  confirmar  una  idea: la  necessitat  imperiosa 
d’un  canvi  en  profunditat  de  l’estructura  jurídica  de  les  institucions  andorranes,  que 
consolidés  la  definició del  Principat  d’Andorra com un Estat  democràtic  de  Dret  i 
garantís  la  seva  projecció  internacional  com  a  tal  Estat  sobirà.  En  aquesta  línia,  un  fet 
contribuí poderosament a refermar al Copríncep Episcopal en aquest mateix criteri, qui, 
per  altra  banda,  ja  l’havia  deixat  implícitament  clar  al  seu primer  discurs  acceptant  el 
seu  càrrec.  En  efecte,  entre  1987  i  1988  es  dugué  a  terme  a  tot  el  bisbat  una  gran 
enquesta  sobre  els “valors  d’avui”,  entesa  com  l’exploració  de  la “manera  de  pensar 
dels  nostres  temps”.  Aquest  estudi  començà  per  Andorra,  per  l’especial  interès  que 
revestia en una societat que havia deixat de ser patriarcal i homogènia, amb tradicions i 
costums  bàsicament  cristians,  i que estava  en  procés  d’assimilació  cultural  als  dos 
països  veïns  caracteritzats  per  una  diversitat  de  plantejaments  religiosos  i  ètics.  Una 
realitat  que  a  més  era  tensada  per  l’afany  de  fer  compatibles  el  respecte  a  la  tradició 
autòctona  amb  les  reivindicacions,  especialment  socials,  dels  nouvinguts.  Davant 
d’aquesta situació, el bisbe -que, en expressió de monsenyor Martí, es considerava -com 

 13 
ja he dit abans- “per damunt de tot, home d’Església”- es plantejà la compatibilitat de la 
seva funció pastoral amb l’exercici de responsabilitats polítiques en el si d’una societat 
que havia perdut la homogeneïtat originària bàsicament cristiana. La nova situació podia 
comportar  que  l’exercici  de  les  funcions  tradicionals  del  Copríncep  resultessin “cada 
vegada més contradictòries amb la missió d’un bisbe i comprometedores de la imatge de 
l’Església”.  
Aquest  treball  conjunt  permeté  constatar  la  dificultat  creixent  de  l’exercici  del 
poder  públic  a  Andorra  i  de  l’acció  dels  Coprínceps,  no  solament  per  concepcions 
ideològiques  o  polítiques,  sinó  també per  posicions  sostingudes des  d’àmbits  de  la 
mateixa  societat  andorrana. Matèries  com  els  drets  humans  i  socials,  que  el  bisbe 
Copríncep assenyalava com a demandes justes a les quals era necessari donar resposta 
efectiva l’havien enfrontat amb la resta d’autoritats del país. Per al Copríncep Episcopal 
eren fàcilment previsibles les dificultats provinents d’altres àmbits i que incidien en la 
moral pròpia de l’Església catòlica, com ara el divorci, l’avortament, etc. Totes aquestes 
reflexions foren recollides en un text manuscrit  del Copríncep sota el títol “La Iglesia y 
el futuro político de Andorra”. D’aquesta reflexió, compartida amb els seus serveis, en 
sortí  una  conclusió  i  un  compromís  ferm: el  bisbe, com  a  pastor  de  l’Església,  estava 
decidit a despendre’s de les responsabilitats polítiques talment com s’havien exercit en 
el  marc  de  les  institucions  anteriors  a  la  Constitució  de  1993.  I  s’analitzà  el  sentit  de 
l’acció  encaminada  a  un objectiu  final definit  en  funció  dels  fins  de  l’Església  i  dels 
interessos  d’Andorra: la  seva  supervivència  com  Estat  independent  i  la  seva  sobirania. 
Més clar, aigua.  
Aquesta  voluntat  es  traduí  des  d’aquell  moment  en  una  acció  decidida  a 
persuadir  totes  les  parts  responsables  de  la  necessitat d’emprendre una  nova  i  segona 
etapa  de  reforma: la  via  constitucional com  únic  camí per  assolir  l’adaptació  de  les 
institucions  andorranes  a  la  sensibilitat  i  a  les  exigències  dels  nous  temps.  En  aquesta 
línia, monsenyor Martí declarà, en entrevista a La Vanguardia del 15 de gener de 1989 
que “Yo propugno una Constitución que proclame el Estado de Derecho y reconozca los 
derechos de los ciudadanos”.  
Per  aquells  mateixos  anys el  contenciós  de  Jordi  Drozd  i  Pavel  Janousek va 
marcar el principi de la fi de les doctrines oficials dels dos Estats veïns sobre Andorra. 
En efecte, l’espanyol Jordi Drozd i el xec-eslovac Pavel Jonousek foren condemnats pel 

 14 
Tribunal de Corts -integrat por jutges francesos i espanyols- a 14 anys de presó cada un 
per  robatori  a  Andorra.  Des  de  la  presó  francesa  demandaren  a  Espanya  y  França  per 
considerar  que  ambdós  Estats  eren  responsables  de  que  ells  no  haguessin  tingut  un 
judici equitatiu (no disposaren de la possibilitat de recorre la sentència). El 26 de juny 
de  1992  el  Tribunal  estimà  que  no  hi  hagué  violació  del  conveni,  al  admetre  les 
excepcions presentades per Espanya y França sobre la falta de competència de ambdós 
països en les funcions dels magistrats del Tribunal de Corts y perquè Andorra no estava 
al Consell de Europa. 
També es remarca en el llibre que el Govern socialista de Felipe González, obrí 
una nova època pel que fa a les relacions d’Espanya amb Andorra, gràcies a l’excel·lent 
relació  personal  entre  el  Copríncep  Episcopal  i  el  President  espanyol des  de  la  seva 
primera trobada, que es centrà en dues qüestions bàsiques: a) la reforma institucional, i 
b) la relació d’Andorra amb l’Europa comunitària. En aquesta línia, el ministeri d’Afers 
Exteriors d’Espanya assenyalà el risc que l’atribució exclusiva d’algunes competències 
institucionals,  que  reivindicava  el  Copríncep  Francès,  comportessin  el  buidatge  dels 
poders  del  Copríncep  Episcopal  i  la  seva  reducció  a  un  mer  poder  religiós.  Una 
possibilitat, però, que no havia de portar a Espanya a intentar fer-se amb els poders del 
bisbe. González  ho  entengué i -diu  l’autor- la  seva  resposta  va  ser “clarivident  i 
magnànima”: es declarà a favor de mantenir l’statu quo d’Andorra, a reforçar l’acció del 
Copríncep Episcopal i compensar el desequilibri de la presència d’Espanya a Andorra. I 
durant tots els seus mandats de president va fer honor a aquest compromisos. Tan sols 
afegir que González també entengué perfectament el que li va dir el Copríncep respecte 
a  Catalunya:  que  una  relació  amb  el  Govern  de  Catalunya  era  important  pel  mateix 
veïnatge -en l’àmbit de les comunicacions i del medi ambient- i per afinitat de llengua i 
cultura, però que, això no obstant, Andorra era la primera interessada en mantenir amb 
Espanya les relacions d’Estat a Estat, perquè mantenir unes relacions amb la Generalitat 
de  Catalunya,  més  enllà  d’alguns  aspectes  tècnics  o  culturals,  comportaria  una 
disminució inacceptable de la personalitat internacional d’Andorra.  
Correspon  ara  tractar  de  l’impuls  decisiu  del  Consell  d’Europa  a  les  iniciatives 
constitucionals d’Andorra. Es cercà a partir d’una proposta de resolució de l’Assemblea 
Parlamentaria del Consell d’Europa sobre la situació política d’Andorra, que tingué que 
superar, a més d’altres entrebancs menors, la proposta esbiaixada de José-Mario Armero 
de  substituir  al  Copríncep  Episcopal  pel  Rei  d’Espanya,  el  que  suscità  el  refús  en  el 

 15 
comú  dels  ciutadans  i  de  les  autoritats  d’Andorra. No  obstant  això,  l’autèntic  obstacle 
per  obtenir una  resolució  favorable  del  Consell  d’Europa  estava  en  la  vella  doctrina 
oficial francesa contrària a la igualtat i a la paritat de poders d’ambdós Coprínceps, que 
implicava  la  competència  exclusiva  del  Copríncep  Francès  en  l’àmbit  internacional. 
Però   després   d’una   complexa   negociació,   l’11   de   maig   de   1990,   l’Assemblea 
Parlamentària   del   Consell   d’Europa   debaté   i   aprovà   el   report   elaborat   per   les 
Comissions de Qüestions Polítiques i Jurídiques.  
*  *  * 
Així les coses, s’afrontà el procés constituent fent una enunciació genèrica dels 
dèficits  de  les  institucions andorranes  preconstitucionals:  llur  falta  d’operativitat  i 
eficàcia  enfront  dels  nous  reptes,  i  llur  falta  de concordança amb  una  concepció 
d’Andorra  com  entitat  plenament  sobirana.  I,  alhora,  era  palès  que  aquestes  dues 
disfuncions eren el resultat de l’acció de dos factors: a) una certa incapacitat sistèmica 
d’afrontar les noves situacions, atribuïbles tant als Coprínceps i als seus serveis com a 
les autoritats elegides, i b) l’emergència d’una nova configuració política de la societat 
andorrana. Enfront d’aquesta  situació,  dos  reaccions  eren  possibles:  a)  Una  reforma 
institucional que mantingués l’estructura institucional bàsica preexistent; i b) un procés 
constitucional que reafirmés totes les bases del sistema. El primer intent reformador va 
seguir,  com hem  vist, la  primera  via,  però,  al  final  de  la  dècada  dels  80,  les  seves 
possibilitats  estaven  exhaurides,  i  va  anar  prenent  forma  una  corrent  favorable  a  una 
reforma  constitucional.  La  conjuntura  va  ser  favorable:  De  entrada,  la  Resolució  i  la 
Recomanació  de  l’Assemblea  Parlamentaria  del  Consell  d’Europa d’11  de  maig  de 
1990, generaren  a  Espanya una  evolució  a  favor  de  la  consideració  d’Andorra  i  de  les 
institucions  andorranes  com  sobiranes; i a França,  el  President  de  la  República  assumí 
un  exercici  personal  i  exclusiu de  Copríncep  d’Andorra  i  va  manifestar-se  a  favor  del 
procés  constituent;  i, pel  que  fa a  l’interior  del  Principat,  el  corrent  constitucionalista 
s’expressà en els primers mesos de 1990, con a resultat de les eleccions per el Consell, i 
en la seva Sindicatura.  
Pel  que  fa  al  Copríncep  Episcopal,  ratificà  documentalment  la seva  ferma 
voluntat  d’una reforma  en  profunditat  implementada  per “una  Constitució  elaborada 
conjuntament  pels  elegits  i  pels  representants  dels  Coprínceps  i  sotmesa  a  referèndum 
de  la  població  andorrana”.  I,  pel  que  fa  al  Copríncep  Francès,  aquest  respongué 

 16 
positivament a la sol·licitud del Consell General per obrir negociacions, en dues cartes: 
una  dirigida  al  Copríncep Episcopal,  destinada  bàsicament  a  demanar  una  concertació 
prèvia  entre  els  dos  Coprínceps,  i  una  altra  dirigida  al  Consell,  acceptant  la  sol·licitud 
“dins   del   marc   d’una   Comissió   Tripartida,   de   caràcter   paritari, formada   per 
representacions dels Coprínceps i del Consell General”.  
La  Comissió  Tripartida  es  reuní  per  primera  vegada  el  12  d’abril  de  1991.  La 
representació  del  Copríncep  Episcopal  insistí  en  sotmetre  el  projecte  a  referèndum  del 
poble andorrà, però la proposta fou eludida per la representació de l’altre Copríncep. Al 
capdavall,  la  qüestió  es  resolgué  amb  la  Llei  de  5  de  febrer  de  1993,  adoptada  pels 
Delegats Permanents a proposta del Consell, per la que fou l’autoritat dels Coprínceps 
la que sotmeté a la decisió sobirana del poble andorrà la configuració i la implementació 
d’un nou ordre institucional. Ara bé, en la reunió subsegüent de la Comissió Tripartida, 
el  25  d’abril  de  1991,  la  representació  del  Copríncep  Francès  formulà  una  declaració 
sobre la sobirania que suposà un canvi substancial en les concepcions de les institucions 
andorranes  que  tant  el  Copríncep  com  l’Estat  francès  havien  mantingut  fins  aleshores, 
sobretot   respecte   a   la   sobirania  i   la   capacitat   d’Andorra   de   transformar-se 
institucionalment  en  Estat  de  Dret.  Subsisteix  l’interrogant  sobre  les  motivacions  que 
podrien  haver  induït  al  Copríncep  Mitterrand  a  trencar  la  doctrina  oficial  de  l’Estat 
francès  sobre  Andorra,  en  contra  del  parer  del  Govern  francès,  segons  sostenen 
LUCHAIRE i MATEU.  
L’elaboració del projecte de Constitució s’assumí per la Comissió Tripartida en 
quinze  reunions,  des  de  l’abril  de  1991  fins  al  desembre  de  1992.  Paral·lelament, 
tingueren  lloc  diverses  reunions  bilaterals.  Els  debats  giraren  sobre  dos  eixos:  l’eix 
sobirania-règim polític i l’eix Estat de Dret-Cap d’Estat.  
L’eix sobirania – règim polític.  
En la dècada de 1930, les doctrines oficials d’Espanya i de França, contràries a 
la idea d’una sobirania pròpia d’Andorra, no solament imperaven en aquest dos Estats, 
sinó  també  en  la  Comunitat  internacional.  I,  malgrat  l’afebliment  posterior  d’aquestes 
tesis,  el debat de  les  qüestions entorn del binomi  sobirania-règim  polític,  estretament 
relacionats entre si, fou plantejat per la representació del Copríncep Francès en el si de 
la  Comissió  Tripartida.  L’anàlisi  de  la  seva  argumentació  permet  induir  que  el  seu 

 17 
objectiu era privar als Coprínceps de l’exercici efectiu del poder públic tant en l’àmbit 
intern  com -sobre  tot- en  l’àmbit  internacional,  amb  la  finalitat  de  que  el  poder  públic 
dels  Coprínceps  fos  substituït pel  poder  del  President  de  la  República  Francesa, amb 
exclusió de tot poder efectiu  del Copríncep Episcopal, relegat a l’àmbit espiritual. 
Entrem  en  matèria.  És  un  punt  delicat  i  exposo  amb  claredat  les  conclusions  a 
que  arribo  després  de  la  lectura  del  llibre,  amb  l’advertiment  de  que  són  meves  i,  per 
tant,  molt  discutibles.  Començo.  Quant  a  la  sobirania  i  la  seva  titularitat,  la  Comissió 
Tripartida  fou  immediatament  unànime  en  la  formulació: “La  sobirania  resideix  en  el 
poble andorrà”. Ara bé, sobre aquesta base, sorgí la discrepància: 
a) La  representació del  Copríncep  Episcopal,  compartida  pel  Consell  i  pel 
Col·legi d’Advocats, entenia que aquesta afirmació, reflectida a l’article 1.3 
de  la  Constitució,  fonamenta  que  totes  les  institucions  que,  segons  la 
Constitució, exerceixen poder públic són òrgans de sobirania, entre les quals 
hi encaixen òbviament els Coprínceps.  
b) La representació del Copríncep Francès  sostenia, pel contrari, que l’exercici 
de  la  sobirania  correspon  exclusivament,  com  ha  de  ser  en  un  règim 
parlamentari pur,  al poble andorrà; raó per la que “el fet que una institució 
(com el Coprincipat) figuri en la Constitució (i que es faci un referèndum per 
aprovar-la) no  significa  que  la  institució  exerceixi  la  sobirania”; i  per  tant, 
per que això fos possible s’hauria de legitimar la seva existència a través de 
la historia. 
La finalitat perseguida per la representació del Copríncep Francès, recolzada en 
aquest  punt  per  la  representació  del  Consell  General,  era  clara: invocar una  hipotètica 
puresa  del “regim  parlamentari” i distingir entre  la “sobirania  interna” i  la “sobirania 
extern” (la representació  exterior  del  Principat),  de  forma  que  la “sobirania  interna” 
s’atribuís  íntegrament  al  Consell (com  únic  òrgan  d’exercici  de  la  sobirania  popular), 
mentre  que  la “sobirania  externa” la  assumiria,  seguint  una pretesa tradició  sempre 
invocada  per  França, l’Estat  francès. No  cal  insistir en les  conseqüències  de  tot  plegat 
per  la  posició  dels  Coprínceps:  privar-los  de  l’exercici  efectiu  del  poder  públic  en  tots 
els àmbits enfront dels actes adoptats pel Consell General o pel Govern. La ratificació 
dels  Coprínceps  quedava  reduïda  així  a  un “acte  degut”,  i,  per  altra  banda,  quedava 

 18 
palès  que  no  hi  havia  simetria  entre  el  Copríncep  Episcopal  i  el  Copríncep  Francès,  ja 
que aquest és al mateix temps president de la República Francesa.  
Aquesta situació va fer pensar a la representació de la Mitra en un tractat franco-
andorrà  que  atorgués  a  França  l’exercici  de  l’acció  exterior  d’Andorra  o  que  la 
condicionés  sense  cap  intervenció  efectiva  del  Copríncep  Episcopal.  Per  sortir  de 
l’impàs,  el  Consell General,  entestat aferrissadament en  evitar  la  intervenció  dels 
Coprínceps en  la gestació de tractes internacionals, proposà un tractat trilateral amb els 
dos països  veïns.  La  proposta  va  ser  plantejada  secreta  i  formalment  per  França  a 
Espanya.  Donat  el  sigil,  la  representació  de  la  Mitra  desconfià  i  va témer que  aquest 
tractat condicionés la sobirania andorrana, i, conseqüentment, exigí que en la negociació 
constituent quedés clar que per la celebració dels tractes internacionals fos necessari el 
consentiment  de  ambdós  Coprínceps.  La  representació  francesa  no  ho  va  admetre 
d’entrada. I va quedar clar que tot el procés podia fracassar.  
El  Copríncep  Episcopal  explica  públicament  la  seva  posició  aprofitant  la 
avinentesa del darrer lliurament de la “quèstia”, el 12 de novembre de 1992. Digué que 
veia el projecte de constitució com una nova fita en el desenvolupament històric de les 
institucions  andorranes,  en  el  que  el  poble  andorrà  ha  de  tenir  un  protagonisme 
primordial, compatible amb la institució del Coprincipat com garantia de la sobirania i 
de la independència d’Andorra, pel que cal un reflex adequat d’aquesta institució en el 
text  constitucional.  La  posició  del  Copríncep  Episcopal  fou  ben  compresa  per  l’opinió 
general d’Andorra , si bé generà un cert desconcert en el si de la comissió especial del 
Consell General encarregada del procés constituent. Llavors, durant la primera quinzena 
de  desembre  de  1992  s’admeteren  les  tractacions  bilaterals amb  el  compromís  de 
respectar-les  per  tots,  i es  tingueren  tres  reunions  bilaterals  per  trobar  solucions a  les 
divergències existents en els termes que acte seguit s’assenyalen.  
L’eix Estat de Dret – Cap d’Estat.  
Tenint   en   compte el   protagonisme   casi   exclusiu   que   les   representacions 
d’ambdós Coprínceps atribuïren al Consell General en la regulació del Títols IV, V, VI i 
VII  de  la  Constitució, el  debat  tripartit  es  centrà  en  la  resta  dels  títols  relatius  als 
principis  fonamentals  de  l’ordenament,  drets  i  llibertats  públiques,  i  a  les  funcions 
atribuïdes als Coprínceps en tant que Cap de l’Estat andorrà.  

 19 
El tema dels drets i de les llibertats.  
Fou  objecte  d’una  atenció  i  una  cura  especial  per  part  de  la  representació  de  la 
Mitra, que: a) veié amb bons ulls la proposta inicial del Títol II, que els hi atribuïa una 
eficàcia  directa  o  immediata; i  que b) afegí  un  article  (l’actual  article  4  de  la 
Constitució) que proclama la dignitat intangible de la persona. Publicat el text, saltà el 
debat i es manifestà certa crisis de legitimitat en el si del Consell, fins al punt de que es 
convocaren  eleccions.  El  nou  Consell volgué  substituir  el  Títol  II,  ja  acordat,  per  una 
remissió genèrica a la Declaració Europea de Drets Humans, que la representació de la 
Mitra  no  acceptà.  Es  plantejà  llavors  el  tema  de  la  inclusió  de  la  religió  catòlica  en  la 
Constitució    cercant    una    fórmula    que,    exclosa    la    confessionalitat,    garantís 
constitucionalment  les  bases  d‘un  estatut   a l’Església  catòlica  d’acord  amb  la  tradició 
d’Andorra (pel  que  fa,  per  exemple,  al  reconeixement  de  les  persones  jurídiques 
canòniques). No hi hagué acord, i el tema passà també a formar part de les qüestions a 
resoldre bilateralment el desembre de 1992. La representació de la Mitra insistí en que 
l’Església catòlica porta segles de presència a Andorra i és l’origen de la seva identitat 
diferenciada  i  de  la  mateixa coparticipació  institucional amb  França,  i  defensora  com 
ningú  de  la  seva  independència.  Al  final,  la  representació  del  Consell  propicià 
l’acceptació substancial de les propostes de la Mitra. I una trajectòria semblant seguí el 
tractament  del  dret  a  la  vida.  Altres  matèries  relacionades  amb  l’Església  (com  el 
matrimoni  i  el  ensenyament)  no  presentaren  cap  dificultat.  Tampoc  en  matèria  de 
nacionalitat, ni en el reconeixement dels drets sindicals.   
  Les tècniques de la divisió de poders.  
Diguem-ho  clar:  el  tema  era  si  els  Coprínceps  havien  de  tenir  o  no  cap  altre 
exercici del poder públic que no fos amb caràcter “d’actes deguts”, és a dir, si se’ls hi 
havia  d’atribuir  o  no “el  rol de  garant  de  la  Constitució” convingut  pels  respectius 
serveis dels Coprínceps a Paris. En aquest punt i no sense debat, s’acceptà la formulació 
integral de la institució del Coprincipat, que recau en el bisbe d’Urgell i en el president 
de  la  República  Francesa, fruit  dels  Pariatges  del  segle  XIII  i  de  la  seva  evolució 
històrica,   proclamant-se   constitucionalment   el   caràcter   personal   i   exclusiu del 
Coprincipat;  una  proposta  de  la  representació  episcopal  que  impedeix  definitivament 
qualsevol interpretació que atorgui sobirania a l’Estat francès.  

 20 
I pel que fa a les funcions dels Coprínceps, el Consell tan sols els hi atribuïa una 
funció  arbitral  i  moderadora,  i  una  funció  simbòlica  d’encarnar  la  permanència, 
continuïtat  i  independència  d’Andorra;  però  la  representació  episcopal  aconseguí  la 
inclusió de dues funcions més: la simbòlica i garantista de les relacions d’equilibri amb 
els   Estats   veïns,   i   la   de   manifestar   el   consentiment   de   l’Estat   per   obligar-se 
internacionalment. Es suscità debat, i la qüestió es centrà en la sanció i promulgació de 
les  lleis  i  l’adopció  de  tractats  internacionals.  El  primer  tema  es  resolgué  mitjançà  la 
possibilitat atribuïda  als  Coprínceps de  requerir  prèviament  al  Tribunal  Constitucional 
un dictamen sobre la constitucionalitat de les lleis previ a llur sanció i promulgació. I, 
pel que fa als tractats internacionals, s’ha de tenir en compte que l’únic que preocupava 
a  la  Mitra  era -com  ja  s’ha  dit- la  intervenció  dels  Coprínceps  en  els  tractats  amb  els 
Estats veïns en algunes matèries vinculades a la sobirania i la independència d’Andorra, 
a la igualtat d’ambdós Coprínceps i a la paritat de tracte davant dels dos Estats veïns pel 
que  fa  al territori i fronteres,  seguretat  interior  i  defensa,  tractats  sobre  representació 
diplomàtica i consular, i sobre col·laboració judicial i penitenciària... Una problemàtica 
sobre  la  que  s’arribà  a  l’acord  d’establir  una  doble  prohibició  constitucional:  la  cessió 
de competències sobiranes, llevat que sigui a organismes internacionals  -amb exclusió, 
per  tant,  de  cessions  a  qualsevol  Estat- i  la  celebració  de  tractats  internacionals  amb 
estipulacions contràries a la Constitució sense la prèvia reforma d’aquesta. 
En  la  darrera  reunió  de  la  Comissió  Tripartida,  la  representació  del  Copríncep 
Francès  donà el  seu  acord  als  resultats  assolits  per  les  altres  dues  representacions, 
felicitant i agraint els esforços, tot i que recordà respecte a les facultats dels Coprínceps 
que “nosaltres  no  (les)  demanàvem”.  Un  episodi  que  pot  servir  per  examinar  i  avaluar 
tota la trajectòria del procés constituent.  
*  *  * 
 Arribem  al  final  d’una  exposició  segurament  massa  llarga.  I  ho  faig  recollint 
algunes  idees  del  epíleg  del  llibre,  on  l’autor  ens  confia  el  seu  pensament  més  íntim: 
aquell que, de fet, ha vertebrat tot el seu esforç. Comença afirmant que una perspectiva 
global i unitària de la trajectòria de monsenyor Joan Martí com a Copríncep d’Andorra 
li  ha  permès  entendre “les  grans  raons  que  són  a  l’origen  de  la  fermesa  de  les  seves 
determinacions i de la clarividència d’objectius que marcaren el seu capteniment -inclús 
en   front   de   les   incomprensions,   falses   imputacions,   contradiccions,   etc., no 

 21 
improvisadament  davant  la  immediatesa  de  l’endegament  del  procés  constituent,  sinó 
com una constant”. Aquestes gran raons que vertebraren el pensament i l’acció del bisbe 
Joan Martí foren les següents: 
1. La consideració de la seva condició de Copríncep d’Andorra com a legitimada 
per la voluntat del poble andorrà i condicionada a ella en la mesura que el mateix poble 
la considera necessària. Lluny del historicisme, la seva concepció de la sobirania parteix 
del principi de la sobirania popular. 
2.  La  consideració  de  la  seva  condició  de  bisbe  de  l’Església  catòlica,  de  la 
llibertat  i  autonomia  de  la  qual  es  considera  tributari en  front  de  tots,  àdhuc  de  la 
mateixa Andorra.  
3. La aposta decidida per reforçar la independència i l’autonomia del Principat, 
així com la seva capacitat  per resoldre les necessitats del país, consolidant la sobirania 
interior i exterior d’Andorra i la promoció del drets humans i de l’Estat de Dret.  
Aquests tres punts ja quedaren clars -com hem vist- al llindar del seu pontificat, 
en ocasió del seu jurament davant del Consell General de les Valls, el dia 17 de març de 
1971.  I  els  va  reafirmar  en  ocasió  del  darrer  lliurament  del  tribut  tradicional  de  la 
quèstia, el 12 de novembre de 1992, quan digué tot referint-se a la Constitució pendent 
d’aprovació: 
“Jo des d’aquí demano a tot el poble, que es el veritable protagonista, que se la 
doni lliurement, de la manera que vulgui, amb coprincipat o sense, amb el bisbe o sense 
el bisbe (...) Que avanci prudent, però decidit, cap una nova situació política”.  
La  seva  personalitat  humana  íntegra,  despresa  d’avideses  i,  consegüentment, 
d’una  gran  llibertat  interior, li  van  permetre  superar  l’oposició  d’alguns  sectors 
andorrans, així com la dels Estats veïns. No es estrany, per tant, que en l’acte solemne 
de  la  sanció  i  promulgació  de  la  decisió  constitucional  del  poble  andorrà  el  Síndic 
General reconegués el mèrit del Copríncep Episcopal Joan Martí Alanis, en l’assoliment 
dels  objectius  de  la  moderna  Constitució  del  Principat  d’Andorra,  definint-lo  com 
“pioner i defensor constant de la Constitució”.     
*  *  * 

 22 
Acabo  amb unes molt breus i  velles consideracions personals,  confirmades  del 
tot  pel  llibre  que aquí els  hi  he  resumit.  El  fet  de  que  avui  les  confiï  a  vostès    és una 
excepció pel  que  fa  al  meu  silenci  permanent  sobre  Andorra  des  de  que  el  Copríncep 
Joan  Martí  em  va  fer  confiança  nomenant-me,  primer,  magistrat  del  Tribunal  Superior 
de  la  Mitra,  i,  més  tard,  magistrat  del  Tribunal  Constitucional,  del  que vaig  ser per 
caprici  del  destí  el  seu  primer  president.  La  raó  del  meu  silenci  és  no defraudar mai 
aquella confiança, atès que Andorra no és el meu país, encara que el respecto com si fos 
el meu país. No obstant, avui i aquí, enmig d’acadèmics, estic a casa i les puc compartir. 
Són aquestes:  
Primera. Que sense l’existència del Coprincipat Episcopal al llarg de més de vuit 
segles d’història, Andorra no seria avui un Estat de Dret independent. És a dir, sense la 
presència  de  la  Església catòlica en  la  història  andorrana,  i  no  obstant  la  multisecular 
voluntat  ferma  dels  andorrans,  els  dos  gran  Estats  veïns  no  n’haguessin  tingut  ni  per 
començar  a  l’hora  de  repartir-se-la  o  adjudicar-se-la  sencera. “Con  la  Iglesia  hemos 
topado,  amigo  Sancho”,  li  diu  Don  Quijote  a  Sancho  Panza.  Doncs  això:  a  Andorra, 
amb l’Església toparen França i Espanya. 
Segona. Que el fet determinant de la decisiva posició del Copríncep Joan Martí a 
favor  de  la “constitucionalització” d’Andorra,  va  ser  la  seva  condició  d’autèntic  home 
d’Església,  és  a  dir,  d’home  independent.  Perquè  tan  sols  pot  fer  política  amb  vista 
llarga qui és independent i anteposa els interessos generals als seus immediats, si és que 
els  té.  Joan  Martí  no  els  tenia,  i  per  això  fou  un  home  lliure:  respecte  a  Espanya, 
respecte a França i respecte als mateixos andorrans.   
Tercera.  El  futur  d’Andorra  serà,  això  està  absolutament  clar,  el  que  els 
andorrans  decideixin.  Tan  sols  els  hi  desitjo  que,  quan  tinguin  que  prendre  alguna 
decisió  transcendent,  segueixin  el  consell  de  Winston  Churchill:  recordin  la  seva 
història i siguin prudents. El llibre que avui es comenta els hi pot ser útil -com un més- 
per ser conscients de la seva magnífica i no fàcil història. 
 
III. Funció actual de la Constitució d’Andorra. Una possible crisis constitucional.  

 23 
El   segon   llibre, “Els   Coprínceps   en   el   desenvolupament   constitucional 
d’Andorra”, es obra d’Isidre Bartumeu Martínez (1963), andorrà, fill de pare andorrà i 
mare espanyola, i llicenciat en Dret per la Universitat de Barcelona, on va cursar també 
els estudis de Doctorat en Dret Constitucional i Ciència Política. Després de llicenciar-
se,  mogut  per  la  seva  primera,  i  segurament  més  profunda  vocació,  que  és la  política, 
fou  nomenat  secretari  de  la  Sindicatura  d’Andorra  en  el  decurs  del  procés  constituent 
(1992-1993)  i,  posteriorment,  primer  secretari  general  del  Tribunal  Constitucional 
d’Andorra  (1994-1998).  Durant  aquest  anys,  va  participar  en  la  redacció  de diverses 
lleis, com ara la Llei qualificada del Tribunal Constitucional (1993), la Llei qualificada 
de règim electoral i del referèndum (1993), el Reglament del Consell General (1993) i la 
Llei   qualificada   del   matrimoni   civil   (1995).   L’any   1998,   deixà   el Tribunal 
Constitucional  i,  després  d’aprovar  les  oposicions  convocades  per  cobrir  les  notaries 
d’Andorra, va ser nomenat notari del Principat i, des de llavors serveix la seva notaria 
amb dedicació plena i constant.  
Conec   a   Bartumeu   des   de   l’any   1993,   quan   coincidirem   al   Tribunal 
Constitucional,  ell  com  secretari  general  i  jo  com  magistrat  i  primer  president.  És  per 
aquesta  circumstància  per  la  que  puc  parlar  d’ell  amb  un  cert  coneixement  de  causa. 
Professionalment,  és  d’aquelles  persones  afortunades  a  les que  els  hi  agrada  allò  que 
han estudiat i allò en que treballen. En efecte, a Bartumeu li agrada el Dret. Tant que té 
una doble formació. En primer lloc, i com no podria ser d’altra manera, donada la seva 
vocació  política  a  la  que  ja  m’he  referit, té una molt  bona  formació  en  Dret  públic, 
posada  a  prova  en  la  tasca  potser  més  important  que  un  iuspublicista  pot  afrontar:  la 
redacció  d’una  Constitució,  que,  en  el  cas  de  la  d’Andorra  era  una  feina  especialment 
difícil,  donada  la  concurrència  de  forces  i  d’interessos  divergents:  els  dos  Coprínceps 
amb  lo  que  ambdós  porten  al  darrera  (la  Santa  Seu  i  la  República  Francesa),  Espanya 
amb  la  Generalitat  de  Catalunya,  que  tampoc  es  poca  cosa,  i “last  but  not  least” una 
societat  andorrana  menys  unànime  del  que  es  podria  pensar  en  la  seva  voluntat 
constituent.    Gosaria  dir  que  l’autèntic  doctorat  de  Bartumeu  en  Dret  públic  foren 
aquests anys, que va viure i conèixer dia a dia com pocs. Però, un cop feta aquesta feina, 
va  donar  un    tomb  a  la  seva  vida  professional.  Preparà  les  oposicions  a  notaries 
submergint-se en el món del Dret privat, que, cosa estranya essent com era un home de 
Dret públic, també el va enganxar, convertint-se en un notari expert i dedicat al seu ofici 
molt més enllà de la simple autenticació, per incidir de ple en el que és l’autèntica tasca 

 24 
dels  bons  notaris:  l’assessorament  del  client  i  la  conformació  i  redacció  del  document. 
Aquesta vessant notarial li ha donat un coneixement, també profund, d’uns altres àmbits 
de la societat andorrana: el de les famílies i el dels negocis, el de la “intrahistòria”.  
Amb  aquest  antecedents  de  doble  i  excel·lent  formació  jurídica  (pública  i 
privada), juntament amb un coneixement més que profund de tota la societat andorrana, 
de la seva estructura social, de la seva planta econòmica i, àdhuc, del tarannà dels seus 
conciutadans, Bartumeu pot parlar amb autoritat, és a dir, amb credibilitat, del tema al 
que  dedica  la  seva  tesi.  I,  com  diu  a  la  darrera  pàgina  del  llibre,  ho  fa  perquè “tota  la 
vida he tingut una certa idea d’Andorra, inspirada tant pel sentiment com per la raó”. És 
a dir, sentiment i coneixement: aquesta és la base en la que es fonamenta la reflexió de 
l’autor.  L’obra  s’estructura  en  quatre  parts.  En  la  primera,  s’estudia  el  procés  de 
cristal·lització  de  la sobirania  andorrana  en  mans  dels  Coprínceps  (partint  de  les 
institucions de base popular i les d’origen senyorial). La segona, molt subtil, veu en la 
interacció contrapesada de dues sobiranies asimètriques (un senyor feudal i un bisbe) el 
fonament  de  la  distinció -complexa  i  més  transcendent  del  que  sembla- entre  la 
sobirania interior i la exterior. La tercera examina la reestructuració institucional bastida 
per la Constitució, entesa aquesta com la síntesi entre un passat viu i operatiu modulat 
pels Coprínceps i les exigències d’un modern Estat sobirà, de Dret, democràtic i social. 
Y  la  quarta,  detalla  l’efectiva  implementació    postconstitucional  del  Coprincipat 
(legislativa,   per   via   de   tractats   i   acords, i   mitjançà   l’establiment   de   relacions 
diplomàtiques. 
Ara bé, fins aquí he parlat de l’autor i he descrit per sobre el llibre. Però, seguint 
el consell d’aquell escriptor que deia que darrera tot llibre hi ha una idea dominant, una 
sola idea, em pregunto: quina és la idea dominant que ha impulsat a Isidre Bartumeu a 
escriure  aquest  llibre,  més  enllà  del  explicable  desig  de  deixar  constància  del  procés 
constituent  que  va  viure  i  dels  seus  antecedents?  Aquesta  idea  se’m  presenta  en  forma 
de preocupació. El neguit de que la sobirania i la independència d’Andorra, que ha estat 
històricament  possible  per  la  peculiaríssima  sobirania  compartida  dels  Coprínceps,  es 
pugui veure afectada per la desaparició -més que possible- d’aquesta institució secular. 
El  tema  és  tan  transcendent,  que  resumeixo  a  partir  d’ara,  en  paraules  del  propi 
Bartumeu, l’abast de la seva actual inquietud. 

 25 
Afirma  Bartumeu  que  el  Coprincipat  ha  estat  la  garantia  de  la  independència 
d’Andorra  com  Estat.  El  Coprincipat  ha  permès  arribar  fins  a  l’Estat  independent,  de 
Dret, Democràtic i Social que, com proclama la Constitució en el seu article primer,  és 
avui  Andorra.  I  això  ha  estat  possible  per  la  dualitat  i  l’asimetria  dels  dos  coprínceps 
que,  emmarcats  un  en  l’Estat  francès,  poderós  terrenalment,    i  l’altre  en  l’Església 
catòlica, poderosa espiritualment, exerceixen les seves altes funcions a Andorra en peu 
d’igualtat. 
Així  les  coses, una  determinada  actuació  dels  Coprínceps  en  exercici  de  les 
seves funcions constitucionals pot entrar en conflicte amb la seva condició de president 
de la República Francesa o de bisbe de l’Església Catòlica. Per resoldre aquest conflicte, 
l’acte que hagin d’adoptar els Coprínceps es vàlid amb l’actuació (signatura d’una llei) 
de només un d’ells (art. 45.3 de la CPA). Tot i això, el conflicte pot arribar a provocar la 
ruptura  del  Coprincipat,  tal  i  com  ho  va  advertir,  el  senyor  Nemesi  Marqués,  que  fou 
Delegat  permanent  del  Copríncep  Episcopal  i  cap  de  la  delegació  de  la  comissió 
negociadora  de  la  Mitra,  al  referir-se  a  l’especial  condició  d’home  d’església  que 
concorre en el Copríncep Episcopal i, en base a aquesta consideració, afirmà que si mai 
s’arribava  a  plantejar  un  conflicte  insuperable  entre  la  condició  de  bisbe  i  la  de 
Copríncep, el Copríncep bisbe respectaria allò que decidís lliurement el Poble Andorrà 
en aquesta matèria -es referia a la regulació del dret a la vida- però que, arribat el cas, el 
Copríncep bisbe també era ben lliure de remetre a l’Estat Andorrà els poders que li són 
propis.  
Doncs bé, en l’actualitat es planteja des de diversos sectors socials una possible 
reforma del delicte d’avortament, que pugui encaixar  amb l’article 8 de la Constitució 
que proclama la protecció plena de la vida en totes les seves fases. I, en aquesta qüestió, 
és  segur  que  determinats  posicionaments  legislatius  comportaran efectes  en  el  sistema 
institucional, sense que hi hagi res a reprotxar a la posició que pugui tenir cada ciutadà 
en aquesta qüestió tan delicada. És legítim: vivim en democràcia, raó per la que tots els 
ciutadans  son  lliures  de  jutjar  si  les  actuals  imperfeccions  i  condicionaments  del 
Coprincipat indivís, tal com l’estableix la Constitució, són majors o menors, en quantitat 
i en entitat,  que les seves innegables virtuts.  
Una  qüestió  d’aquesta  envergadura  i  els  seus  efectes  institucionals  mereix  una 
anàlisi en profunditat, que Andorra sabria dedicar-li. Seria una lleugeresa irresponsable 

 26 
convertir-la  en  mer  reclam  electoral  o  prestar-se  a  secundar  estratègies  de  campanyes 
populistes,  que  facin  lluir  solucions  simples  per  ocultar  situacions  complexes,    alguna 
de  les  quals,  potser,  instrumentades  potencialment  al  servei  de  polítiques  foranes 
annexionistes  o  que  ressuscitin  la  memòria  de  les  velles  pretensions  del  que  s’ha 
anomenat -escriu Bartumeu”- com “imperialisme independentista català”, memòria ben 
guardada a Andorra des de les intromissions de la Generalitat i de l’alcaldia urgellenca 
de Canturri durant la II República. No es pot obviar però, que cada dia poden ser més 
les  contradiccions  entre  els  principis  bàsics  de  la  doctrina  ètica  definida  per  l’Església 
catòlica i el desenvolupament social i polític de la ciutadania andorrana. És una societat 
de  ciutadans  lliures  i  es  poden autodeterminar  en  el  sentit  que  considerin oportú. Tot 
plegat però, pot anar situant al Bisbe d’Urgell en una conjuntura d’incompatibilitat amb 
el  càrrec  de  Copríncep  andorrà. Avui  és  l’avortament;  demà  potser  la  manipulació 
genètica i l’eutanàsia.  
El  terreny  propici  per  un “xoc  de  trens” està  servit.  El  paper  històric  dels 
Coprínceps com a símbol de la permanència i continuïtat d’Andorra així com de la seva 
independència (article 44 de la Constitució) sembla haver caigut en l’oblit  per una part 
de  la  societat  andorrana.  La  majoria  silenciosa  calla  i  observa,  mentre  que al  Vaticà  i 
també  la  Presidència  de  la  República  Francesa,  sigui  quin  sigui  el  seu  president,  el 
“dossier Andorra” els hi resulta, amb el pas del temps, més i més feixuc.   
Per tot plegat, els ciutadans andorrans tenen el dret de saber, quins efectes poden 
tenir  en  el seu sistema  institucional  mil·lenari  determinades  decisions  legislatives. 
Legítimes,    però  molt  transcendents  per  la  estabilitat  institucional d’Andorra.  La 
ciutadania necessita saber, sense eufemismes ni edulcoracions, si està a prop d’una crisi 
de  règim  i  d’un  trencament  institucional.  Els  líders  polítics  haurien  de  consensuar  una 
posició   compartida   en   relació   a   l’eventual   despenalització   de   l’avortament   i 
paral·lelament  informar  a  la  ciutadania  dels  seus  efectes  en  relació  al  règim  polític 
vigent.  Si  aquest  sobreviurà  el  test  d’estrès  institucional  o si  el  sistema  col·lapsarà.  El 
camí  òptim  seria  convocar  un  referèndum  a  l’empara  de  l’article  76  de  la  Constitució 
perquè  el  poble,  amb  ple  coneixement,  es  pugui  pronunciar  en  relació  al  règim  polític 
que vol per la organització institucional d’Andorra.  
Per Isidre Bartumeu, el Coprincipat desapareixerà a mig termini. La singularitat, 
dual  i  asimètrica,  que  ha  garantit  la  subsistència  secular  d’aquest  petit  país  enclavat 

 27 
entre  dos  grans  Estats,  desapareixerà.  Andorra  no  desapareixerà,  però  s’obrirà  un  nou 
procés  constituent  on  els  ciutadans  hauran  de  decidir  amb  quin  nou  règim  polític  es 
volen organitzar. Una República,  que és l’opció personal de Bartumeu, o cercar, des de 
la  refundació  del  sistema  institucional  actual  amb  dos  nous  Coprínceps  sense  cap 
arrelam  històric.  Es  cert -afirma  Bartumeu- que  sense  Coprínceps “serem  més  febles  i 
menys  independents”,  però  seria  desitjable  que  el  nou  règim  polític  no  faci  el  ridícul 
davant  de  la  comunitat  internacional  cercant  fórmules  institucionals  postisses  sense 
vinculació  històrica  ni  futur.  Per  tant -insisteix  Bartumeu-, “si  volem  ser  valents, 
República; i, si volem ser independents i sobreviure, Coprincipat”. En un escenari sense 
Coprínceps,  l’Andorra  d’avui  bascularà  cap  a  una  mena  de  protectorat  de  facto,  i  els 
veïns del sud (el veí autonòmic i l’estatal) celebraran aquesta revinguda feblesa.  
No  cal  concretar  més  el  pensament  d’Isidre  Bartumeu  sobre  el  futur  polític 
d’Andorra, ni la raó per la que ha dedicat la seva tesi doctoral a aquest tema concret tan 
transcendent i decisiu. Jo, per la meva banda, tan sols voldria insistir en la idea axial de 
tot  plegat:  la  de  que,  si  Andorra  vol  preservar  la  seva  independència,  ha  d’evitar 
qualsevulla  sortida  que  la  porti  abans  o  després,  directa  o  indirectament,  sigil·losa o 
explícitament, a convertir-se en un protectorat d’un dels dos Estats que la envolten, o a 
lligar  d’alguna  forma  el  seu  destí  al  de  la  també  vella  nació  històrica  amb  la  que 
comparteix  llengua  i  cultura.  Penso  des  de  fa  molts  anys  que  la  continuïtat  històrica 
d’Andorra depèn de la seva vinculació directa a la Unió Europea com una Ciutat-Estat. 
Dit  això,  em  permeto  una  darrera  llibertat:  recomanar  a  tots  els  interessats  en  el  futur 
d’Andorra,  si  l’extensió  del  llibre  de  Bartumeu  els  hi  sembla  excessiva i  dissuasòria, 
que  llegeixin  tan  sols  les  conclusions  i  l’epíleg,  que  no  arriben  a  les  vint  pàgines.  Els 
seran especialment útils abans de votar alguna consulta referendària que inevitablement 
arribarà abans o després.    
 
 
                                                              Juan-José LÓPEZ BURNIOL, 
                                                              Barcelona, març del 2023.