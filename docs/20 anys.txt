Pere Pastor Vilanova
COORDINADOR
BALANÇ DE 20 ANYS DE CONSTITUCIÓ
ANDORRANA
DE LA
ASPECTES
JURISPRUDÈNCIA

Aspectes de la jurisprudència andorrana
Balanç de 20 anys de Constitució
Pere Pastor Vilanova
Coordinador
Joan Manel Abril Campoy
Eulàlia Amat Llari
Albert Andrés Pereira
Daniel Arqués Tomàs
Francesc Badia Gomis
Xavier Jordana Rossell
Antoni López Montanya
Yves Picod
Josep Maria Pijuan Canadell
Bernard Plagnet
Joan Miquel Rascagneres
Aspectes de la jurisprudència andorrana. Balanç de 20 anys de Constitució
Pere Pastor Vilanova (coordinador)
Edició i coordinació: Universitat d’Andorra
Disseny i compaginació: A-Tracció-A
Impressió: Solber
Dipòsit legal: AND.277-2014
ISBN: 978-99920-3-011-0
© Joan Manel Abril Campoy, Eulàlia Amat Llari, Daniel Arqués Tomàs, Francesc Badia Gomis, Xavier Jordana
Rossell, Antoni López Montanya, Pere Pastor Vilanova, Yves Picod, Josep Maria Pijuan Canadell, Bernard
Plagnet, Albert Andrés Pereira i Joan Miquel Rascagneres
© d’aquesta edició: Universitat d’Andorra
Plaça de la Germandat, 7 / AD600 Sant Julià de Lòria (Andorra)
www.uda.ad
Primera edició: juny del 2014
Sota les sancions establertes per les lleis, queden rigorosament prohibides, sense l’autorització per escrit
dels titulars del copyright, la reproducció total o parcial d’aquesta obra per qualsevol mitjà o procediment
–inclosos la reprografia i el tractament informàtic– i la distribució d’exemplars d’aquesta edició
mitjançant lloguer o préstec públics.
Taula de contingut
7 Pròlegs
Enric Casadevall Medrano, president del Consell Superior de la Justícia
Juan Antonio Ortega Díaz-Ambrona, president del Tribunal Constitucional
M. Eulàlia Amat Llari, presidenta del Tribunal Superior de Justícia
Daniel Bastida Obiols, rector de la Universitat d’Andorra
17 La liquidació del règim econòmic matrimonial de separació de béns
en l’ordenament jurídic andorrà
Joan Manel Abril Campoy, magistrat de la sala civil del Tribunal Superior de Justícia
29 La jurisprudència del Tribunal Superior de Justícia d’Andorra en matèria
de prescripció
Eulàlia Amat Llari, presidenta del Tribunal Superior de Justícia
41 La naturalesa jurídica de la llegítima
Daniel Arqués Tomàs, advocat
59 El dret a un procés degut: visió jurisprudencial de l’article 10 de la Constitució
i de l’article 6.1 del Conveni europeu dels drets humans
Francesc Badia Gomis, degà del Col∙legi Oficial d’Advocats d’Andorra
79 L’estrall del fet consumat i els interdictes. Teoria i pràctica. Jurisprudència
de la Sala Civil del Tribunal Superior de Justícia d’Andorra
Xavier Jordana Rossell, advocat
99 El dret administratiu sancionador en la jurisprudència del Tribunal Superior
Antoni López Montanya, advocat
113 La protecció del treballador en la jurisprudència civil. Especial referència
a l’extinció del contracte de treball
Pere Pastor Vilanova, magistrat de la sala civil del Tribunal Superior de Justícia
125 Consciència i responsabilitat penal
Yves Picod, magistrat de la sala penal del Tribunal Superior de Justícia
133 El procediment urgent i preferent
Josep Maria Pijuan Canadell, President del Tribunal de Corts
149 La recerca d’un equilibri entre els drets dels administrats i les competències
de les administracions
Bernard Plagnet i Albert Andrés Pereira, magistrats de la sala administrativa
del Tribunal Superior de Justícia
171 La protecció del secret de les comunicacions
Joan Miquel Rascagneres, advocat
Advocat
Pròlegs

— 9 —
Amb la nostra carta magna entesa com la norma fonamental que fixa les institucions
vertebradores i els principis ordenadors de la nostra convivència, felicitem la
iniciativa de la publicació commemorativa del 20è aniversari de la Constitució, del
Tribunal Constitucional i del Tribunal Superior de la Justícia.
Històricament, la primera organització de la justícia a Andorra resultava dels Pareatges del
1278 i del 1288. La justícia administrativa i la justícia penal pertanyien als veguers i als
delegats permanents amb la participació del jutge d’apel·lacions dins del Tribunal de Corts.
En l’àmbit civil la justícia comptava amb 3 figures: la primera, el batlle, que jutjava
com a òrgan unipersonal; la segona, el jutge d’apel·lacions, nomenat alternativament
per un dels coprínceps i que també actuava com a jutge unipersonal, i finalment,
cada copríncep nomenava un tribunal superior que actuava com a jurisdicció
de recurs contra les sentències del jutge d’apel·lacions.
L’any 1991, naixia el Tribunal Superior de Corts, com a jurisdicció d’apel·lació i de
cassació en l’àmbit penal.
Poc abans del text constitucional, Andorra va haver de crear també una jurisdicció
del contenciós administratiu amb els seus jutges de primera instància i amb un Tribunal
Superior Administratiu com a jurisdicció d’apel·lació.
En total Andorra disposava de 4 jurisdiccions superiors, 2 per al civil, 1 per al contenciós
administratiu i l’última per al penal.
La Constitució andorrana, en l’article 85, va voler posar fi a aquesta incongruència i
va proclamar els principis d’unitat i d’exclusivitat jurisdiccionals, i així el poder judicial
s’exerceix d’ençà del primer de gener del 1994 en una sola organització de jutges
i de tribunals estructurada per graus jurisdiccionals, i taxativament s’estableix que
la “potestat jurisdiccional és exercida pels batlles, el Tribunal de Batlles, el Tribunal
de Corts i el Tribunal Superior de Justícia d’Andorra”.
L’existència d’una justícia constitucional al país també és molt recent, puix neix amb
la mateixa Constitució del 1993 i amb la creació del Tribunal Constitucional com a
intèrpret
suprem de la mateixa carta magna. D’ençà que es va crear, aquest alt tribunal
ha pogut exercir les seves atribucions amb la finalitat de protegir de manera
eficaç la Constitució gràcies a un procediment ràpid i eficaç.
Però, també, ara ha fet vint anys que els constituents van voler dotar el poder judicial
d’un òrgan de govern independent de la resta d’òrgans de l’Estat per protegir i garan-
— 10 — tir la independència dels jutges en l’exercici de llurs funcions. Amb aquesta voluntat
es creava el Consell Superior de la Justícia, el qual, per la seva pròpia composició
col·legiada i per l’origen de l’elecció dels seus membres, constitueix un exemple
d’equilibri que impossibilita el predomini de qualsevol altre òrgan de l’Estat.
Desitjo que aquesta publicació commemorativa del 20è aniversari de la Constitució,
del Tribunal Constitucional i del Tribunal Superior de la Justícia, que recull diversos
articles doctrinals sobre la figura del Tribunal Constitucional i del Tribunal Superior
de Justícia, la seva evolució i jurisprudència, permeti una comprensió millor de la
realitat jurídica andorrana.
Andorra la Vella, 30 de gener del 2014.
Enric Casadevall Medrano
President del Consell Superior de la Justícia
— 11 —
Una de les innovacions més significatives introduïdes per la Constitució del Principat
va ser la creació del Tribunal Constitucional. El Tribunal, que en aquests moments
tinc l’honor de presidir, és un òrgan singular. Se li encomana l’alta funció de ser
l’intèrpret suprem de la Constitució, com assenyala l’article 95. Per aquest motiu,
és una institució de gran rellevància política, però que actua, com precisa aquest
article mateix, “jurisdiccionalment” i no amb criteris polítics.
El Tribunal Constitucional exerceix jurisdicció, però no la jurisdicció ordinària, a la
qual es refereix l’article 87 de la Constitució, reservada als batlles i als tribunals del
Principat. Aquests últims també han de vetllar per l’acompliment de la Constitució i,
com recorda l’article 39.1 in fine, el contingut dels drets fonamentals i de les llibertats
públiques “és protegit pels Tribunals”. Però aquesta protecció no és l’única, ni la
més alta, perquè el Tribunal Constitucional la pot corregir si en un procés d’empara
estima que s’ha vulnerat algun dret fonamental (article 88 de la Constitució).
En canvi, el Tribunal Constitucional no ha d’entrar a revisar el criteri que els tribunals
sustenten en aplicar la legislació ordinària quan no estigui en joc un dret
de rellevància constitucional. L’última paraula decisòria en aquest àmbit correspon
al Tribunal Superior de Justícia a través de les seves sales. Com s’ha repetit tantes
vegades en la doctrina ben fixada i invariable del Constitucional, aquest Tribunal
no és una tercera instància per revisar el fons d’allò que ja s’ha discutit abans dues
vegades, ni un tribunal de cassació. Per això, la via de l’article 10.1 de la Constitució,
pel que fa al “dret a la jurisdicció” i al dret al “procés degut”, només s’obre al
Constitucional si se superen els criteris de l’anomenat cànon de constitucionalitat. I
això tan sols pot succeir si la resposta final de la jurisdicció ordinària resulta sense
cap mena de dubte il·lògica, absurda o arbitrària, supòsits que –com es pot entendre,
atesa la qualitat de la justícia en el Principat– succeeix en comptades ocasions.
El Tribunal Constitucional té el seu camp més específic de protecció als ciutadans
d’Andorra quan es vulneren els seus drets fonamentals clàssics o les seves llibertats
públiques o quan s’examina una possible inconstitucionalitat de les lleis, ja siguin
anteriors o posteriors a la Constitució.
Quan estan en joc els drets fonamentals i les llibertats públiques dels ciutadans, el
Tribunal posa en pràctica una protecció –es podria dir– més forta i immediata. Com
destaca una sentència recent del 13 de març del 2014:
“la plena protecció jurisdiccional dels drets fonamentals de la persona i de les
llibertats públiques, en sentit estricte –no de mers ‘drets i principis econòmics,
— 12 — socials
i culturals’ del capítol V del títol II de la Constitució– és una exigència
constitucional que ha de ser garantida com una cosa essencial a aquests drets.
No es tracta d’un element accidental, extern i prescindible. Sense la garantia
jurisdiccional plena la declaració d’un dret fonamental es convertiria en retòrica,
flatus vocis o verbalisme”.
Pel que fa a la possible inconstitucionalitat de les lleis, l’acció del Tribunal Constitucional
està supeditada al fet de ser plantejada en temps i forma pels membres del
Consell General o a iniciativa dels batlles i dels tribunals, en el cas d’un procediment
incidental. Aquestes dues vies han estat, fins ara, emprades amb molta prudència.
Mitjançant qualsevol d’aquestes dues vies –i d’altres igualment possibles, establertes
en la Constitució– el Tribunal Constitucional exerceix aquesta funció d’intèrpret
suprem i màxim garant jurídic de l’Estat de dret al Principat.
Per desenvolupar millor aquesta tasca, una iniciativa com la d’aquest llibre ha de ser
benvinguda. Il·lustres membres de la judicatura andorrana, advocats i juristes destacats
hi han fet un treball important d’estudi i d’exposició en matèries jurídiques
de gran interès.
Estic segur que la seva aportació, ara que ja s’han complert amb escreix els vint anys
de la Constitució, serà de gran utilitat per a tothom. I ajudarà a garantir millor a Andorra
“el respecte i la promoció de la llibertat, la igualtat, la justícia, la tolerància,
la defensa dels drets humans i la dignitat de la persona”.
Març del 2014.
Juan Antonio Ortega Díaz-Ambrona
President del Tribunal Constitucional
— 13 —
Com és ben sabut, l’aprovació de la Constitució del Principat l’any 1993 va suposar
un canvi substancial en l’organització dels tribunals andorrans. L’article 87 CA disposa
que la potestat jurisdiccional és exercida pels batlles, el Tribunal de Batlles, el
Tribunal de Corts i el Tribunal Superior de Justícia d’Andorra, així com pels presidents
respectius d’aquests tribunals, d’acord amb les lleis, de tal manera que a partir de la
seva entrada en vigor s’instaura un sistema judicial únic, propi d’un estat de dret independent
i sobirà, i desapareixen els antics tribunals que depenien dels coprínceps.
Durant els vint anys de funcionament del nou sistema judicial la jurisprudència del
Tribunal Superior s’ha consolidat com una de les fonts del dret andorrà tal com ha
estat concebuda tradicionalment. És cert que la funció d’aquesta jurisprudència no
és exactament la mateixa que la que havia tingut la dels tribunals de la Mitra, o del
copríncep francès; el dret andorrà està format en l’actualitat fonamentalment per
lleis dictades pel Consell General adequades a la realitat social andorrana del temps
de la seva promulgació, especialment en matèria penal i administrativa. No obstant
això, per una banda, la jurisprudència és essencial a l’hora d’interpretar i aplicar
lleis de nova creació, com són la majoria de les actualment vigents, fixant criteris
que donin seguretat jurídica als ciutadans; i, per una altra, en l’àmbit civil encara
és necessari aplicar a vegades normes romanes, canòniques, o catalanes anteriors
al Decret de Nova Planta amb molts segles d’antiguitat per resoldre litigis que es
plantegen en el moment actual i, malgrat que a vegades existeix una jurisprudència
consolidada a causa de l’esforç que van fer en aquest sentit els prestigiosos juristes
que van formar part dels tribunals preconstitucionals, en altres casos no existeix un
precedent jurisprudencial clar, de tal manera que en qualsevol de les dues situacions
els tribunals andorrans porten a terme una tasca que, a vegades, va més enllà de la
que desenvolupen els tribunals d’altres països del nostre àmbit cultural.
Els treballs que s’inclouen en aquest volum recullen els aspectes més significatius
de la jurisprudència de les diferents sales del Tribunal Superior durant aquests vint
anys i donen fe de la tasca portada a terme per tal de donar la necessària seguretat
jurídica als ciutadans del Principat.
Andorra la Vella, febrer del 2014.
M. Eulàlia Amat Llari
Presidenta del Tribunal Superior de Justícia

— 15 —
L’any 1998, el Consell Superior de la Justícia, l’Institut d’Estudis Andorrans i la
Universitat d’Andorra van iniciar conjuntament un projecte de recopilació doctrinal
del conjunt del dret andorrà amb l’objectiu de poder oferir una formació específica
en aquest àmbit. Per redactar el material, es va crear un grup de treball format per
experts en cadascuna de les branques del dret.
La primera edició del postgrau en dret andorrà es va oferir l’any 2001, amb la voluntat
de difondre els continguts compilats als professionals que exercien al país.
Aquest postgrau és avui una formació consolidada i reconeguda que es continua
oferint de manera biennal. S’hi tracta un ampli ventall d’aspectes propis d’Andorra
en els àmbits de les institucions públiques, les fonts del dret i el dret privat, penal,
administratiu, processal civil i internacional.
El 20è aniversari de la Constitució del Principat d’Andorra, que es commemora en
aquest volum, ha coincidit amb la culminació de la desena edició del postgrau en
dret andorrà. Aquesta formació es complementa avui amb una àmplia oferta de cursos
d’actualització en l’àmbit de les ciències jurídiques, que permeten el reciclatge
continuat i l’actualització dels coneixements. A més, l’experiència adquirida per la
Universitat d’Andorra en aquest camp ha permès desenvolupar la formació reglada,
amb la implementació del bàtxelor en dret, en format virtual, com a primer cicle
universitari. El material compilat ha esdevingut una font documental en aquest àmbit,
gràcies a la publicació d’una sèrie de llibres amb la col·laboració de la Fundació
Crèdit Andorrà.
Mirant cap al futur, nous projectes en la mateixa línia donaran continuïtat als estudis,
d’acord amb les prioritats que s’estableixin des de les institucions. Es treballa
així en la creació d’un segon cicle universitari que condueixi a la titulació d’Estat
de màster.
En el marc dels estudis de dret andorrà, amb aquest recull es commemora que l’any
2013 ha estat l’any del 20è aniversari de la Constitució del Principat d’Andorra, del
Tribunal Constitucional i del Tribunal Superior de Justícia. La Universitat d’Andorra,
una institució amb voluntat de servei al país, renova així el seu compromís de continuar
contribuint a la divulgació del coneixement en l’àmbit jurídic.
Daniel Bastida Obiols
Rector de la Universitat d’Andorra

— 17 —
La liquidació del règim econòmic
matrimonial de separació de béns
en l’ordenament jurídic andorrà
Joan Manel Abril Campoy
Magistrat de la sala civil del Tribunal Superior de Justícia
— 18 — SUMARI: 1. El sistema de fonts de l’ordenament jurídic andorrà: el dret aplicable a
la liquidació del règim de separació de béns. 2. El règim de separació de béns com
a règim supletori. Els problemes relatius a la liquidació del mateix. 3. Titularitats
formals i principi de subrogació real: supòsits aplicables. 4. La norma de tancament
del sistema.
1. El sistema de fonts de l’ordenament jurídic andorrà:
el dret aplicable a la liquidació del règim
de separació de béns.
L’ordenament jurídic andorrà es troba dotat d’un sistema de fonts del dret privat que
s’estructura de conformitat al principi de jerarquia. Així, en primer terme, procedeix
l’aplicació de les normes pròpies i dins d’aquestes s’entenen no solament les aprovades
pels òrgans legislatius de les Valls d’Andorra sinó també aquelles que conformen
el dret català anterior al Decret de Nova Planta de 16 de gener de 17161. En segon
terme, en defecte de lleis pròpies esdevé aplicable el costum. I, en tercer terme,
en defecte de norma consuetudinària és d’aplicació el dret comú, integrat en primer
lloc pel dret canònic (cfr. fonamentalment les Decretals de Gregori IX) i en segon
lloc pel dret romà.
Si aquestes consideracions es traslladen a la liquidació del règim econòmic de separació
de béns, es poden obtenir les següents conclusions. La Llei qualificada del matrimoni
de 30 de juny de 1995 preveu (art. 55) que la sentència ferma de separació,
divorci o nul·litat determina la dissolució del règim econòmic matrimonial, però si
bé en la mateixa es regulen les mesures provisionals i definitives, no es contempla la
disciplina de la liquidació dels règims econòmics matrimonials, ni, per tant, tampoc
la del règim de separació de béns. En canvi, sí existeix una norma pròpia, l’Edicte
dels Delegats Permanents dels Coprínceps, de data 15-11-1975, sobre drets concernents
a la dona casada, que, conjuntament amb el dret català anterior al Decret de
Nova Planta de 1716 conformen el dret aplicable a la liquidació del règim econòmic
matrimonial de separació de béns.
1. En el sentit del text, es van pronunciar PALLEROLA El Principado de Andorra y su constitución política,
Lleida, 1912, págs. 183 y ss., y VIÑAS I FARRÉ Dret Internacional Privat del Principat d’Andorra, I,
Barcelona, 2002, págs. 24 y 25. També la jurisprudència de la Sala Civil del Tribunal Superior de Justícia
ha mantingut aquest concepte de lleis pròpies dins del sistema de fonts del dret andorrà. Vegeu, així les
SSTSJA de 15-6-1995, 18-1-1996, 29-4-1999, 30-11-2000 i 18-11-2004. Respecte del tema de les fonts
del dret, amb detall, podeu consultar Les fonts del Dret andorrà, A. Pigot, Andorra, 2005.
— 19 —
2. El règim de separació de béns com a règim supletori.
Els problemes relatius a la liquidació del mateix.
L’Edicte de 15 de novembre de 1975 determina, en el seu article 6.1, que, en defecte
de capítols matrimonials, el règim econòmic matrimonial aplicable als matrimonis
andorrans és el de separació de béns. I aquesta configuració del règim de separació
de béns com a règim legal supletori, cal complementar-la amb les disposicions de
l’article 4 de la Llei qualificada del matrimoni que inclou una norma de dret internacional
privat per a resoldre la determinació del règim econòmic matrimonial. Així,
el mencionat article ensenya que “A manca de capítols matrimonials o en allò en
què aquests siguin insuficients, el règim econòmic matrimonial es fixa per la
llei nacional comuna dels cònjuges; altrament, per la llei del lloc de la residencia
del matrimoni, i, en cas de conflicto de lleis, preval el règim de separació
de béns”.
El règim de separació de béns es pot conceptuar com un règim econòmic matrimonial
que refusa la configuració dels interessos patrimonials dels consorts des del punt de
vista de la gènesi d’un patrimoni comú dels mateixos i opta per mantenir el patrimoni
privatiu de cada consort quan contreu matrimoni, així com proclamar la titularitat
privativa de tots aquells béns i drets que adquireix constant matrimoni. Des d’aquesta
òptica, s’ha afirmat encertadament que el règim de separació es caracteritza per
atribuir a cada consort la titularitat exclusiva dels béns i drets del seu patrimoni, el
gaudi exclusiu dels mateixos, les facultats de gestió separades per cada patrimoni i
la responsabilitat individual de cada consort pels deutes propis front a tercers, amb
excepció dels deutes contrets en benefici de la família2.
Aquest règim de separació de béns mai fou realment un règim absolut de separació
de béns, tota vegada que el dot i les institucions paradotals mitigaven aquesta radical
separació patrimonial. A l’actualitat, les institucions dotals han pràcticament
desaparegut i, per tant, esdevé encertat afirmar que a les Valls d’Andorra, ara més
que abans, el règim de separació de béns constitueix un règim on la separació o delimitació
patrimonial és absoluta o radical. Aquesta separació absoluta pot generar
problemes de desprotecció en relació al consort més feble econòmicament quan el
matrimoni es dissol, ja sigui per mort d’un dels consorts i no s’han establert les previsions
testamentàries adequades, atesa l’escassetat dels beneficis viduals pel consort
supervivent, o per divorci o bé es posa fi a la convivència per la separació, atès
que en aquests darrers casos, si bé existeix el mecanisme de la pensió compensatòria
(cfr. Art. 57 LQM), aquesta solament intentar pal·liar el desequilibri econòmic
produït arrel de la crisi matrimonial i amb contemplació del futur, però no preveu,
a diferència del que s’esdevé en el dret català, una solució a l’augment patrimonial
2. PUIG FERRIOL Fonaments de Dret Privat andorrà, I, Andorra, 2005, pág. 499.
— 20 — d’un dels consorts amb el treball per a la casa o per a l’empresa o negoci de l’altre
consort, sense retribució o amb retribució insuficient; expedient que, clarament,
troba el seu fonament en la dedicació passada a la família.
Nogensmenys, en moltes ocasions les deficiències legals han estat suplides per la
pròpia actuació dels consorts, els quals han trobat mecanismes per a protegir aquell
que, des d’un punt de vista econòmic i malgrat l’equiparació jurídico-formal del règim
de separació, es troba en una situació més dèbil. Així, ha estat freqüent l’adquisició
de béns per meitats indivises, les compres amb pacte de supervivència o
l’apertura de comptes indistints o solidaris que reconeixen a ambdós titulars les
facultats d’alienació individual. I també, dins d’aquest àmbit, s’ha d’incloure l’anomenada
intestació de béns, ja sigui total o en part, a nom de l’altre consort.
L’extinció del règim de separació de béns dóna lloc a la seva liquidació. Aquesta liquidació
es pot practicar de mutu acord entre els interessats o, en el seu defecte,
per resolució judicial. Els problemes que planteja la liquidació del règim econòmic
matrimonial s’han de concretar, dins l’àmbit de l’ordenament jurídic andorrà, en tres:
un, des del punt de vista processal, quin és el procediment adequat per a canalitzar
la liquidació del règim de separació de béns (d’aquest problema ens ocupem en el
present epígraf), dos, l’aplicació de les titularitats formals i el rebuig del principi
de subrogació real per a la determinació de les masses privatives i tres, la norma de
tancament del règim de separació de béns. No examinarem aquí, però ja hem deixat
constància de l’existència de la seva problemàtica, de l’absència d’una disciplina
que contempli, amb fonament en la vida familiar ja transcorreguda, la dedicació
d’un consort a la llar o al treball de l’altra, sense retribució o amb una retribució
que pot ser qualificada com insuficient, quan, gràcies a aquesta dedicació, l’altre
consort ha pogut incrementar el seu patrimoni privatiu. La manca d’una compensació
econòmica per aquesta dedicació passada i la seva compatibilitat amb la pensió
compensatòria, i amb les noves tendències actuals que advoquen cada vegada més
per la temporalització d’aquesta darrera (d’aquí la denominació actual en el Llibre
segon del Codi civil de Catalunya de prestació compensatòria), són, potser, extrems
que han de ser abordats en el dret andorrà. El primer, no previst a les normes pròpies,
ja ha estat rebutjat pel Tribunal Superior (vegeu la STSJA de 18-11-2004, en
la que es sustenta que “Si s’analitza les actuacions, es pot concloure que el que
va esdevenir és que essent els negocis de titularitat privativa de l’esposa, el
marit va col·laborar en l’explotació dels mateixos, de forma que, segons s’afirma
per ell, la seva intervenció va transformar en més rendibles els referits
negocis i va eixugar els deutes existents, augmentat la clientela i el fons de
comerç. Nogensmenys aquestes asseveracions, ens trobem front a un supòsit
on un dels consorts, en aquest cas el marit, va treballar al negoci de l’esposa
mentre la convivència matrimonial va funcionar adequadament i ara, en el
moment de liquidar el règim econòmic matrimonial, pretén ésser compensat
econòmicament per l’augment patrimonial que ha experimentat la seva esposa
— 21 —
arrel de la seva dedicació al negoci. I com es pot apreciar estem davant d’una
petició de compensació econòmica que es fonamenta en la dedicació a l’activitat
empresarial de l’altra consort durant el matrimoni i que s’exercita ara en
seu de liquidació del règim econòmic matrimonial. I aquesta pretensió no pot
triomfar perquè, a diferència de regulacions jurídiques del nostre entorn, com
el dret de família català (art. 41 Codi de Família) on es preveu, com a pal·liatiu
del règim de separació de béns que la dedicació a l’activitat de l’altra consort,
sense retribució o amb retribució insuficient, així com el treball per a la llar,
donen dret a sol·licitar una compensació econòmica si a conseqüència de la
referida activitat s’ha produït un augment en el patrimoni de l’altre consort,
aquesta prevenció esdevé una mitigació legal al règim de separació de béns,
introduïda l’any 1993, amb la reforma de la Compilació de 30-9-93 (art. 23) i
mantinguda amb el Codi de Família de 15 de juliol de 1998 (art. 41), en el dret
de família andorrà, la mateixa no es contempla a l’edicte de 15-11-1975 ni a la
Llei Qualificada del matrimoni, per la qual cosa aquest Tribunal no pot erigir-se
en legislador i concedir un dret a la compensació, amb fonament en l’activitat
realitzada durant la convivència, quan l’ordenament jurídic que s’ha d’aplicar
no contempla i, per consegüent, refusa l’adopció d’una mesura d’aital classe”),
mentre que el segon sí que pot ser objecte, mitjançant la jurisprudència, d’adequació
a la realitat social andorrana.
Pel que fa al primer dels problemes als quals s’ha fet referència, la determinació
del procediment adequat per a la canalització dels interessos en ares a obtenir la
liquidació del règim econòmic matrimonial de separació de béns, inicialment es tramitava
pel procediment d’execució de sentència (cfr. STSJA de 28-09-1998), però el
Tribunal Constitucional va acollir un recurs d’empara (STSC 13-02-1999) i va anul·
lar el pronunciament del Tribunal Superior. A partir d’aquesta sentència, el Tribunal
Superior va modificar la seva doctrina i va considerar adient que la liquidació del
règim econòmic matrimonial es tramités pel procediment declaratiu ordinari (vegeu
SSTSJA de 15-04 i 20-05-1999).
3. Titularitats formals i principi de subrogació real:
supòsits aplicables.
La determinació dels patrimonis privatius dels consorts en règim de separació de
béns i, en concret, l’acreditació de les titularitats (de domini o de drets reals) del
marit o de la muller sobre béns concrets i determinats requereix portar a terme les
següents precisions.
L’article 6.2 de l’Edicte de 15 de novembre de 1975 estableix que cada cònjuge pot
acreditar per qualsevol mitjà de prova la propietat exclusiva d’un bé. Malgrat el
— 22 — precepte contempli solament el dret de domini o propietat, la titularitat que es pot
acreditar és també qualsevol titularitat d’un dret real sobre cosa aliena, com pot
ser un dret d’usdefruit, d’emfiteusi, de superfície, etc. Així mateix, preveu la norma
que la titularitat exclusiva que es projecte sobre un bé o dret es podrà acreditar
per qualsevol mitjà de prova3. En aquest sentit, si bé les proves documentals seran,
habitualment, el mitjà més emprat per a l’acreditació d’una titularitat, ja sigui un
document públic o privat, tampoc es pot oblidar la rellevància que pot tenir una
prova de confessió4, ja sigui extrajudicial o judicial, segons la qual un dels consorts
pot confessar que la titularitat d’un bé pertany a l’altra consort en la seva totalitat
o en una quota indivisa o la prova de presumpcions5.
Una vegada determinada la titularitat d’un bé o dret mitjançant qualsevol mitjà de
prova, si el consort ha procedit a l’adquisició d’aquest bé o dret amb numerari o béns
que provenen del seu patrimoni, no existeix més problemàtica. En canvi, les qüestions
sorgeixen quan el bé o dret del qual apareix com a titular el consort, el numerari
o els béns per a la seva adquisició (cfr. Un supòsit de permuta) no provenen del seu
patrimoni sinó que, en part o en la seva totalitat, han sortit del patrimoni de l’altre
consort. És a dir, es tracta de respondre a la pregunta, si en el règim de separació de
béns, esdevé aplicable el principi de la subrogació real, de manera que esdevingués
titular aquell dels consorts amb el numerari o béns del qual s’ha portat a terme l’adquisició,
encara que la titularitat resti a nom de l’altre.
3. Així la STSJA de data 29-11-2012, dictada en el Rotlle 47/2011 fixa amb claredat quina és la
problemática que es pot plantejar en seu de liquidació del règim de separació de béns i en relació a
l’acreditació de la titularitats de determinats béns: “La doctrina d’aquesta Sala referent al règim de
separació de béns ha posat de manifest que la determinació dels patrimonis privatius no ofereix
problemes en relació als béns i drets que integren la massa patrimonial quan s’inicia el règim de
separacióde béns ni tampoc respecte dels fruits o rendes dels béns privatius, atès que aquests
pertanyen al titular de la massa privativa (cfr. Art. 6 de l’Edicte de 15-11-1975). El problema es
planteja indubtablement quan ambdós consorts s’atribueixen el domini sobre determinats béns
adquirits durant el matrimoni. Arribats a aquest extrem, l’Edicte de 15-11-1975 preveu que cada
cònjuge podrà acreditar per qualsevol mitjà de prova la propietat exclusiva d’un bé (art. 6.2);
extrem que haurem d’estendre lògicament a l’acreditació també de la propietat compartida del
mateix”.
4. A favor de la prova de confessió judicial com a mecanisme per a acreditar una titularitat, es pot
examinar la STSJA 29-11-2012, dictada en el Rotlle 47/2011, quan assevera que “En el cas, s’addueix
l’existència d’una confessió de la part defenent, segons la qual es reconeixeria que la voluntat era
que la parcel·la fos a nom de tots dos. Si s’analitza la prova practicada s’ha d’arribar a l’estimació
del present motiu i, per tant, a la declaració del domini de la meitat de la finca d’autes i de la
construcció que es troba bastida sobre la mateixa. Els arguments que sustenten la present resposta
són els següents. En primer terme, de la prova de confessió en judici (folis 790 i 791) s’extreu
que el Sr. X manifesta que la intenció era posar el terreny a nom de tots dos consorts i si no es va
fer, fou per un motiu administratiu, consistent en que la seva esposa no portava el temps reglamentari
al Principat, la qual cosa evidencia, a criteri d’aquesta Sala, que es va escripturar només
a favor del marit, quan la voluntat era que hagués estat a nom de tots dos. I aquesta declaració
s’ha d’entendre com una confessió en relació a la veritable titularitat del bé immoble per meitats”.
5. Consulteu, PUIG FERRIOL, op. cit., pàgs. 505 i 506.
— 23 —
Aquesta qüestió ha rebut una resposta negativa tant en el dret francès com en el
dret català. En aquest darrer, la interpretació que ha merescut, en primer terme, l’article
49.3 de la Compilació del dret civil de Catalunya, i, amb posterioritat, l’article
39 del Codi de Família, de 15 de juliol de 1998, per part de la jurisprudència del
Tribunal Superior de Justícia de Catalunya, han resolt de manera molt clara el refús
del principi de la subrogació real en benefici del joc de les titularitats formals. A l’actualitat,
i des del dia 1 de gener de 2011, es troba vigent l’article 232-3 determina
que, pel que fa a les adquisicions oneroses, “1. Els béns adquirits a títol onerós
durant el matrimoni pertanyen al cònjuge que consti com a titular. Si es prova
que la contraprestació es va pagar amb béns o diners de l’altre cònjuge, se’n
presumeix la donació. 2. Si els béns adquirits a títol onerós durant el matrimoni
són béns mobles de valor ordinari destinats a l’ús familiar, es presumeix que
pertanyen a ambdós cònjuges per meitats indivises, sense que prevalgui contra
aquesta presumpció la mera prova de la titularitat formal”.
Sense perjudici de valorar amb posterioritat la introducció d’aquest segon apartat,
que exclou el joc de la titularitat formal respecte dels béns mobles de valor ordinari
destinats a l’ús familiar, es pot observar com s’estableix clarament el criteri
de les titularitats formals i que l’expedient que justifica que la contraprestació per
l’adquisició del bé o dret s’efectués provingués del patrimoni de l’altre consort és
la donació. Cal fer notar, que aquesta presumpció de donació no s’estén en el dret
català a les titularitats formals en relació a les parelles estables (cfr. Arts. 234-1 a
14 CCC), per la qual cosa caldrà entendre que, en aquest darrer supòsit, actua no la
presumpció de donació sinó la de préstec, en consonància amb la màxima, segons la
qual les liberalitats no es presumeixen.
A l’ordenament jurídic andorrà, la jurisprudència del Tribunal Superior de Justícia és
unànime en descartar el joc de la subrogació real i afirmar no solament la procedència
de les titularitats formals, sinó que l’expedient que justifica la transmissió de la
contraprestació del marit a la muller és l’atribució gratuïta o la donació. Així, s’han
pronunciat amb detall les sentències de 13 d’abril de 2000 (“D’aquesta afirmació en
resulta que fins i tot si s’admet com a completament acreditat que la totalitat
del preu convingut el va pagar el marit, aquest fet en res contradiu la titularitat
de l’esposa sobre la meitat indivisa dels drets que va adquirir en el contracte de
promesa de venda. Ja que la tesi contrària que apunta el recurs, és la d’aplicar
en aquest cas el principi de la subrogació real, que portaria a la conseqüència
de que si el preu el va pagar íntegrament el marit, el bé adquirit en aquestes
circumstàncies es subrogaria en el lloc dels diners en el patrimoni privatiu del
marit. Però aquesta tesi suposaria distorsionar els principis que informen el
règim de separació de béns, en el qual no s’aplica la figura de la subrogació
real, ja que preval el principi que es deriva de la titularitat formal a favor de
l’adquirent, i si això produeix un desequilibri patrimonial entre els patrimoni
d’ambdós cònjuges, sempre resta oberta la possibilitat de que el perjudicat
— 24 — exerceixi una acció d’enriquiment injust per tal de restablir l’equilibri…”), la
de 18 de novembre de 2004 (“I en el benentès que encara que resti provat que
la contraprestació per l’adquisició dels béns i drets va provenir del patrimoni
de l’esposa, cal entendre que en un moment en el qual la convivència matrimonial
era adequada i correcta, a manca de prova en contrari, s’ha de presumir la
donació del numerari de la part de qui prové la contraprestació a favor de qui
apareix com a titular formal, essent aquest el règim derivat de les adquisicions
oneroses per un dels consorts en el dret privat andorrà, segons es desprèn de
les consideracions que es van portar a terme en fonaments de dret anteriors”), i
la de 29-11-2012 (“En el cas que ara s’analitza consta a les actuacions la titularitat
exclusiva, documentada, del defenent Sr. X respecte de la parcel·la situada
a Engordany i sobre la qual es va bastir l’immoble d’autes. Acreditada, per tant,
la titularitat formal, i tota vegada que en el dret andorrà, com ja va assenyalar
amb detall aquesta Sala a la seva sentència de 18-11-2004, no actua el criteri
de les subrogació real, l’al·legació que efectua la part agent, segons la qual
s’ha provat el pagament de l’edifici construït, no genera a favor seu cap dret
dominical, sinó que establerta la titularitat formal a favor de l’espòs, i havent
contribuït l’esposa a la construcció de l’edifici, atesa la convivència normal del
matrimoni en aquelles dades, s’ha d’entendre i presumir que la voluntat de
l’esposa era la de donar”).
A continuació, i una vegada establert el joc de la titularitat formal i que l’expedient
que justifica que la contraprestació per l’adquisició total o parcial d’un dret de domini
o real sobre un bé, titularitat de l’altre consort, és la donació, cal plantejar-se
la resolució dels següents extrems: el primer, l’àmbit objectiu de les anomenades
adquisicions oneroses, tota vegada que el criteri de la titularitat formal limita el
seu àmbit d’actuació a les mateixes i, per consegüent, caldrà examinar quina és la
resposta que s’ha d’atribuir als comptes indistints o dipòsits dels consorts, i si la
solució és la mateixa que per les assegurances de vida o els plans de pensions. El segon,
si, dins de l’àmbit objectiu de les titularitats formals, poden existir excepcions,
de manera que la titularitat del bé o dret pertany no a qui figura com a titular del
mateix sinó a l’altre consort. I, el tercer, si la solució que s’articula amb base a l’expedient
de la donació, per a justificar el traspàs de la contraprestació d’un consort a
l’altre, i mantenir la titularitat de qui figura com a adquirent del bé, explicable per
la confiança entre els consorts en una etapa en la qual la convivència no es troba
deteriorada, esdevé extensible també a les parelles de fet.
El primer extrem que mereix ésser examinat és el relatiu a l’àmbit objectiu de l’aplicació
de les titularitats formals. Així, l’actuació de les titularitats formals precisa que es
tracti d’una adquisició onerosa de béns o drets efectuada per un dels consorts
durant el matrimoni, i encara que el numerari o la contraprestació per l’adquisició
del bé provingui de l’altre consorts, s’haurà d’entendre que la titularitat formal es
manté i es presumeix la donació del diner o de la contraprestació per l’adquisició.
— 25 —
Aquesta afirmació anterior significa que en totes les adquisicions oneroses que
tinguin per objecte el domini o drets reals sobre béns mobles o immobles actuarà
la titularitat formal, de manera que quan no es tracta d’una adquisició onerosa per
part del consort i constant el matrimoni, les regles jurídiques que proporcionaran la
solució són unes altres. Des d’aquesta òptica, es pot convenir que la titularitat d’un
pla de pensions a nom d’un dels consorts, però amb l’abonament de les quantitats
per part de l’altre, ha de ser reputat com una adquisició onerosa, tota vegada que
el pla de pensions s’integra en un fons d’inversió, el qual és gestionat i administrat
per una entitat, de forma que l’actiu del fons s’inverteix en valors i actius financers
i dóna dret al partícip, a recuperar, si es produeixen determinades contingències, les
participacions consolidades. I entenc que a la mateixa conclusió s’ha d’arribar en
relació a aquells altres productes financers, com són les assegurances de vida que
s’empren per a aconseguir una finalitat d’estalvi, tota vegada que el contracte d’assegurança
constitueix un contracte onerós i aleatori, en virtut del qual l’assegurat
aporta un capital que pot recuperar quan es produeix l’esdeveniment previst o en un
moment anterior, en els casos en que s’ha previst el rescat, o bé els anomenats unit
linked, com a modalitat de l’assegurança de vida, en virtut dels quals el prenedor
assumeix el risc de la inversió i tria els actius financers en els quals s’ha d’invertir.
En aquest supòsits, l’aportació del numerari per a efectuar l’adquisició en nom de
l’altre titular en aquests productes financers, s’emmarca en una adquisició onerosa i,
per tant, comporta el joc del règim de les titularitats formals.
En canvi, la resposta ha de ser radicalment diversa pel que fa als diners que s’ingressen
en comptes corrents o en dipòsits bancaris, de titularitat indistinta o solidària.
En aquests supòsits, no existeix cap adquisició onerosa perquè ens trobem en una
hipòtesi de dipòsit irregular, de manera que, si bé front a tercers, si el compte o
dipòsit es configura com a indistint o solidari qualsevol dels titulars té atribuïdes
les facultats de disposició, administració i extinció i pot, en conseqüència, retirar la
totalitat del saldo existent, i sens perjudici de l’anivellament patrimonial que s’hagi
d’efectuar en les relacions internes, cal ara plantejar-se quina és la solució entre
consorts. I en aquest extrem, s’ha de concloure que, en primer terme, el numerari
dipositat pertany a aquell dels consorts, segons es desprengui dels pactes previs
assolits pels mateixos. En segon terme, i en absència de pacte, atès que no sol ésser
habitual l’existència dels mateix, el numerari correspon a aquell dels consorts que
acrediti que prové del seu patrimoni privatiu, per qualsevol mitjà probatori. I, en
darrer terme, i com a norma de clausura del sistema, s’entén que si no existeix pacte
al respecte ni cap dels consorts pot acreditar a qui pertany el numerari del compte
corrent o dipòsit, el saldo del compte o el muntant dipositat correspon per meitats
a ambdós consorts. I així s’ha pronunciat la Sala Civil del Tribunal Superior de Justícia
de Catalunya, en les sentència de 13 de juliol de 1995 i de 18 de novembre de
2004. En aquesta darrera, el Tribunal Superior afirma que “En canvi, si l’anterior
és la solució que s’ha de mantenir en el dret de família andorrà, sense que
— 26 — això signifiqui cap innovació, pel que fa a l’apertura de comptes corrents o de
dipòsits de forma indistinta o solidària pels consorts en vida del matrimoni,
s’ha de palesar que no constitueix cap adquisició onerosa, sinó que s’apertura
un compte a nom dels dos cònjuges, amb un règim de solidaritat, de forma que
qualsevol d’ells té atribuïts els poders de disposició, administració i extinció
de la totalitat del compte i es col·loquen diners en el mateix. Es tracta ara de
determinar, en règim de separació de béns, a qui pertany el compte corrent. I
quant a aquesta qüestió, existeix una doctrina jurisprudencial, en virtut de la
qual s’estableix que el numerari del compte correspon a cada consort segons els
pactes previs establerts entre els mateixos (cfr. STSJA de 13-7-1995); a manca
de pacte, el numerari pertany a aquell que acrediti que prové del seu patrimoni
privatiu a través de qualsevol mitjà probatori (art. 6.2 Edicte) i, si no s’acredita
de forma suficient, segons la norma de tancament del sistema (art. 6.2 Edicte)
s’haurà d’entendre que el numerari dipositat al compte o els valors corresponen
per meitat a ambdós cònjuges”.
La segona de les qüestions que ha de ser examinada és la relativa al règim d’excepcions
que poden existir respecte del joc de les titularitats formals. En primer terme,
s’ha posat de manifest que un dels consorts pot actuar com a mandatari de l’altre (en
la modalitat del mandat no representatiu) o, fins i tot, com a persona interposada;
és a dir, com a fiduciari6. En aquests dos casos, el consort formalment adquirent, ja
sigui el mandatari o el fiduciari, cedeix la seva titularitat front a la titularitat real
del consort mandant o del fiduciant.
En segon terme, encara que actuï el principi de la titularitat formal, existeixen supòsits
en els quals, la presumpció de donació del numerari o de la contraprestació
d’un dels consorts envers l’altre no pot actuar. En efecte, es tracta d’aquells casos
en els quals els propis consorts porten a terme entre ells un préstec per l’adquisició
de la totalitat o d’una quota indivisa d’un bé. L’acreditació d’aquest préstec enervarà
la presumpció de donació provinent d’un consort i si bé mantindrà la titularitat
formal donarà lloc a la devolució de la quantitat o contraprestació prestada per a
l’adquisició realitzada.
I també es podria plantejar quina és la solució que cal adoptar en relació a aquells
béns mobles que estan destinats a l’ús de la família. A Catalunya, l’article 233-2.2
determina que pels béns mobles de valor ordinari, destinats a l’ús familiar, no actua
la titularitat formal i es presumeix que pertanyen als consorts per meitats indivises.
Aquesta norma, vigent a Catalunya des de l’ú de gener de 2011, no troba una solució
paral·lela en el dret andorrà. Així, a les Valls d’Andorra, a manca de precepte
legal que desplaci les titularitats formals en concretes situacions, malgrat que els
béns mobles de valor ordinari es destinin a l’ús familiar, la propietat o el dret real
6. PUIG FERRIOL op. cit., pàgs. 507 i 508.
— 27 —
es determinarà conforme al criteri de la titularitat formal. Malgrat aquesta asseveració,
les titularitats formals esdevenen aplicables quan, conforme a l’article 6.2
del Edicte de 15-11-1975, cada cònjuge no pot acreditar la propietat exclusiva d’un
bé mitjançant qualsevol mitjà probatori. I en aquest supòsit, entenc que procedeix
fer dues precisions: una, que en relació a aquells béns mobles que estan destinats
a l’ús familiar i tenen un valor ordinari o habitual en funció de l’ús al qual estan
destinats, si bé no existeix una norma com la catalana que els exceptua de les titularitats
formals, si s’acredita, iuris tantum, per prova de presumpcions, que atès l’ús
familiar al qual estan destinats, la titularitat pertany als dos consorts per meitats
indivises, no actuarà el règim de les titularitats formals. I dues, que també per via
de la prova de presumpcions es pot acreditar que si un bé es troba destinat a l’ús
personal, professional o empresarial d’un dels consorts, caldrà atribuir la titularitat
del mateix a aquest consorts7.
I la tercera qüestió és quin és el règim aplicable respecte de les adquisicions oneroses
realitzades per les unions estables de parella durant la seva convivència. La Llei
4/2005, de 21 de febrer, qualificada de les unions estables de parella, no preveu una
solució per a la determinació dels patrimonis privatius a l’extinció de la unió estable
de parella, tota vegada que no preveu un règim econòmic. Baldament aquesta afirmació,
sí que a l’article 5.2, sota el títol de la regulació de les relacions personals
i patrimonials entre convivents, determina que cada convivent conserva el domini,
el gaudi i l’administració dels seus béns. Per tant, i com sembla oportú, el punt de
partida de la unió estable és la separació patrimonial absoluta. El problema que es
planteja és què succeeix quan, durant la convivència, s’han adquirit béns o drets
per un dels convivents i el numerari o la contraprestació prové de l’altre. La primera
resposta que es pot proporcional ha de partir necessàriament de reconèixer el domini
o la titularitat del dret real a qui aparegui com a titular formal, tota vegada que
aquesta solució s’adequa amb el règim previst pels patrimonis dels convivents. La
segona resposta, referent a la pregunta de si la contraprestació o numerari per l’adquisició
del bé o dret procedeix de l’altre convivent, actua la presumpció de donació,
entenc que no pot ésser idèntica a la facilitada pel matrimoni. Així, a manca d’una
resposta legal que estengui la solució pròpia del règim de separació de béns, a les
unions estables de parella, considero, com així ho ha fet el legislador català en el
recent llibre segon del Codi civil de Catalunya, que no pot actuar la presumpció de
donació a les unions estables de parella, sinó que la solució que cal atribuir és la
presumpció de préstec. En tot cas, ressenyar que es tracta d’una presumpció i que res
impedeix als convivents superar la mateixa mitjançant la producció de la prova d’una
atribució gratuïta del numerari o contraprestació. I aquesta resposta dissímil no pot
ésser entesa com a discriminatòria o diferenciadora sense justificació, per quant si
7. Respecte d’aquesta darrera hipòtesi i de la prova de presumpcions, vegeu PUIG FERRIOL, op. cit.,
pàgs. 505 i 506.
— 28 — bé el lliure desenvolupament de la personalitat permet que la persona decideixi si
vol conviure com a unió estable de parella o com a matrimoni, el matrimoni i la unió
estable de parella constitueixen dues realitats socials i jurídiques diverses, de manera
que les respostes que l’ordenament jurídic andorrà proporciona a les mateixes no
han d’ésser coincidents, com així ressurt no solament de la lectura de l’Exposició de
Motius de la Llei 4/2005, de 21 de febrer, sinó també del seu articulat.
4. La norma de tancament del sistema.
El règim de separació de béns requereix, a l’igual que qualsevol règim econòmic
matrimonial, que el legislador contempli una norma de tancament del sistema per
aquells supòsits en els quals no s’ha pogut atribuir una resposta a la determinació
de la titularitat sobre un concret bé o dret. Val a dir que aquesta norma de tancament
només actuarà quan no s’hagi pogut determinar la titularitat del bé o dret
mitjançant qualsevol tipus de prova8. Es tracta, en definitiva, de solventar i tancar
el sistema en relació a les anomenades titularitats dubtoses.
La norma de tancament es troba recollida a l’article 6.2 del Edicte de 15 de novembre
de 1975, quan es preveu que “en els casos de manca o d’insuficiència de prova
s’atribuiran per meitat o proindivís a ambdós cònjuges els béns que no acreditin
ésser privatius de cadascun”. Des d’aquesta òptica, la norma de tancament, habitual
en els règims de separació de béns, requereix de dues precisions. La primera,
és que la norma s’ha d’aplicar de manera estricta i no extensiva, tota vegada que de
no fer-ho així, es produiria una mixtificació del règim de separació de béns amb el
règim de comunitat. És a dir, solament esdevindrà aplicable, quan amb els diferents
mitjans de prova que admet l’ordenament jurídic andorrà no s’hagi pogut acreditar a
quin patrimoni pertany un determinat bé o dret. I, la segona, que la norma de tancament
és una veritable norma jurídica, de forma que no estableix una presumpció,
iuris tantum o iuris et de iure, de comunitat, sinó que el que determina és que, quan
no s’ha pogut atribuir un determinat bé o dret a un dels patrimonis dels consorts,
i atès que no pot restar un bé o dret sense titularitat o que la mateixa pugui ésser
entesa com a dubtosa, en ares a tancar el sistema i procedir a la liquidació del règim
econòmic, s’atribuirà el bé o dret per meitats indivises entre els consorts.
8. Encertadament, s’ha posat de relleu (PUIG FERRIOL, op. cit., pàg. 514) que tampoc jugarà la norma de
tancament del sistema quan els consorts, en capítols matrimonials, estableixin els criteris per a l’atribució
de determinats béns o drets que es trobin en una situación de titularitat dubtosa.
— 29 —
La jurisprudència
del Tribunal Superior de Justícia
d’Andorra en matèria de prescripció
Eulàlia Amat Llari
Presidenta del Tribunal Superior de Justícia
— 30 — I. Introducció.
Malgrat és indiscutible que la font principal del dret privat al Principat és la Llei i
que cada vegada més les institucions de dret privat estan regulades per Lleis aprovades
pel Consell General de les Valls, cal tenir en compte la importància del Costum
com a font de dret subordinada a la Llei i el fet que, en tercer lloc, també ho sigui el
dret comú integrat pel dret canònic i el dret romà. Cal posar de relleu, a més a més,
que dins el concepte de Llei pròpia s’ha d’incloure també el dret català anterior al
Decret de Nova Planta i en concret el contingut de les Constitucions i Altres Drets
de Catalunya de 1704, com posa de relleu la Sentència d’aquesta Sala de 8 de gener
del 2004
Atès aquest sistema de fonts, els Tribunals andorrans sovint han d’aplicar normes
amb molts segles d’antiguitat i al fer-ho les han d’adaptar ineludiblement a les
necessitats del poble andorrà en el moment de l’aplicació. Aquestes circumstàncies
comporten que se li atorgui a la jurisprudència un paper destacat en el nostre sistema
de fonts, que la doctrina ha posat de relleu reiteradament, fins a tal punt que,
encara que cap norma legal ho reculli en el seu articulat, l’exposició de motius de la
Llei Qualificada de la Justícia faci referència a la jurisprudència com a font del dret
andorrà i sigui considerada com a tal de manera unànime.
En aquest sentit, prestigiosos juristes consideren font primàries del dret andorrà la
llei, el costum, els drets supletoris i la jurisprudència i com a fonts secundàries els
principis generals del dret i la doctrina dels autors, tant en l’època pre-constitucional
com una vegada promulgada la Constitució, destacant que la jurisprudència no
és una font derivada de la Llei, però els jutges civils tenen, tant en aquest moment
com durant l’època pre-constitucional, la possibilitat de crear normes1. En el mateix
sentit la Sentència de la Sala Civil de 28 de setembre del 1998, citant la del Mgfc.
Jutge d’Apel·lacions de 19 de gener del 1953, defensa una interpretació teleològica
o finalista de la norma “prenent com a punt de partida les necessitats i relacions
de la vida, com feien els juristes romans clàssics, de manera que sense mancar als
cànons de la tècnica jurídica ni a l’esperit i recte sentit dels preceptes que regulin
una determinada realitat vital, es tingui en compte que la realització de la justícia,
fi suprem del Dret, exigeix que al jutjador un criteri de justa i pertinent integració i
atendre a l’adequada resolució …“2, seguint el criteri que recullen les Sentències de
dates 28 de setembre del 1998, citant la del Mgfc. Jutge d’Apel·lacions de data 30
1. Vegi´s en aquest sentit André Pigot. Les fonts del dret andorrà. Universitat d’Andorra i Crèdit Andorrà.
2005. Pàgs. 17, 109, 138 i 143.
2. I afegeix, citant la del Mgfc. Jutge d’Apel·lacions de data 30 d’octubre del 1951: que “la ratio legis o
interpretació teleològica o finalista de la norma és una regla de cabdal importància en el procés hermenèutic
amb la finalitat d’aconseguir una resolució justa més que una resolució exacta, respectuosa
sempre amb les exigències de la realitat social.
— 31 —
d’octubre del 1951, i la de 8 de gener del 2004, que cita la del Mgfc. Jutge d’Apel·
lacions de data 8 de juliol del 1965, que destaca que aquest ius commune “no és ni
podria ser-ho l’aplicació completa i exacta del comprès en ambdós Corpus, sinó un
dret dotat de fisonomia pròpia, respectuós amb la força de les tradicions i les singularitats
indígenes, un Dret romà-canònic que satisfà adequadament les necessitats
jurídiques del país, modificat en alguns aspectes per obra del costum i sobretot per
la jurisprudència i actualitzat per les Constitucions, fins arribar a integrar un tot
jurídic orgànic”, consideració que no s’allunya del concepte romà de jurisprudència
en el sentit d’opinió dels juristes sobre casos concrets i que permet als Tribunals
andorrans aplicar els grans principis romans i canònics.
Aquestes circumstàncies tenen una forta incidència en moltes matèries, però especialment
en relació a la prescripció i la caducitat, institucions mitjançant les quals
s’extingeix la pretensió de l’agent pel transcurs del temps sense que aquest exerciti
l’acció per reclamar-la, que ho bé estan regulades per normes que tenen molts segles
d’antiguitat, o bé eren desconegudes a l’ordenament andorrà tradicional.
En aquest sentit, la prescripció com la coneixem actualment no existia al dret romà
en un primer moment, ja que les accions que tenien el seu origen en el ius civile
tenien una durada perpètua, posteriorment el termini del seu exercici s’entenia limitat
per la usucapió i finalment el dret honorari va crear l’anomenada praescriptio
o exceptio longi temporis, com excepció processal, i en aquest sentit es recull a la
Instituta 2,6 pr., més tard s’hi va referir el Codi de Teodosi 4,14,1-3 i finalment es
va incorporar al capítol 44 del Recognoverunt Proceres, i, malgrat cal entendre que
aquesta norma es referia a la usucapió, els autors clàssics la van aplicar també a la
prescripció extintiva, que avui cal considerar una excepció material.
En virtut d’aquestes disposicions es considera que totes les accions s’extingeixen per
la manca d’exercici del seu titular durant un termini de 30 anys, norma que recull el
Codi 7,40-1 i després el Fuero Juzgo llibre X, Títol II, Llei 3, que són els antecedents
de l’Usatge Omnes Causae, Usatge número 156, Llibre VII, Títol II, Constitució 2,
Volum I de les Constitucions i Altres Drets de Catalunya de 1704, que disposa que
totes les accions prescriuen als trenta anys, excepte les que ho fan en un termini
inferior a deu anys o superior a trenta, norma que regula la prescripció a Andorra pel
que fa a la majoria d’accions tant personals, com reals.
D’altra banda, el concepte de caducitat s’ha introduït recentment a l’ordenament
andorrà,
ja que, com posa de relleu l’Aute 16 de febrer del 2006, aquest concepte
era desconegut tant pel dret romà, com pels autors del ius commune, atès que el
seu origen es troba en la doctrina germànica que construeix definitivament el concepte
a finals del segle XIX. En aquest sentit, les lleis andorranes, com ara la Llei
sobre el contracte de treball de 12 de juny del 2003, hi fan referència en ocasions
i la jurisprudència andorrana l’ha admès quan és la llei la que fixa un curt termini
d’exercici d’una acció que, una vegada transcorregut, s’extingeix, com és el cas de
— 32 — l’acció quanti minoris que s’extingeix en el termini d’un any Codi 4, 58,2, com posa
de relleu la Sentència de 18 de gener de 1996, però no hi ha menció d’aquesta institució
en normes de dret privat anteriors, ni referències en la jurisprudència civil,
de tal manera que en ocasions cal decidir si ens trobem davant d’un termini de caducitat
o de prescripció quan la Llei no ho clarifica i fins i tot quan trobem normes
contradictòries en una mateixa Llei3.
El fet que les normes a aplicar en aquesta matèria siguin poques i habitualment molt
antigues i les circumstàncies en les què han de ser aplicades siguin moltes i es produeixin
en una situació social i cultural, com és l’actual, dotada d’un major dinamisme
i complexitat que aquella en la què es van promulgar, comporta que mentre no
es reguli la prescripció de manera complerta aquestes normes hagin de ser aplicades
amb molta cautela per la Jurisprudència, de tal manera que:
a) En primer lloc, la manca d’una regulació legal complerta sobre la matèria obliga
als Tribunals a aplicar els terminis legalment fixats per una situació determinada
a altres mancades de regulació en aquests aspectes, aplicant el mateix criteri per
analogia i coherència sempre que això sigui possible.
b) En segon lloc, els terminis de prescripció fixats legalment es redueixen al de
trenta anys de l’Usatge Omnes Causae, tant per accions reals com personals que no
tinguin un termini legalment establert i els de cinc, quatre, tres, dos i un any que
deriven de les Constitucions i Altres Drets de Catalunya, del Codi i del Digest i en
ocasions aquests terminis poden resultar inadequats per les circumstàncies que es
donen en un moment determinat.
En efecte, en ocasions el termini de trenta anys resulta excessiu per tal de donar
seguretat jurídica i econòmica a les transaccions, que és una de les finalitats de la
prescripció i que exigeix que els drets s’exercitin en uns terminis raonables, protegint
excessivament al creditor poc diligent que molt abans d’arribar aquest termini
es pot presumir que ha abandonat el seu dret, que és un altre dels fonaments de
la prescripció, atesa la facilitat de comunicacions que existeix en l’actualitat, de
tal manera que la seva aplicació es pot considerar contrària a l’interès públic i a
l’equitat. D’altra banda, en altres supòsits cal entendre que determinats terminis
són excessivament breus per garantir la satisfacció dels legítims interessos de les
parts i això ha portat als Tribunals a flexibilitzar la seva aplicació en casos concrets.
c) Finalment, el moment en el què s’inicia el còmput del termini de prescripció no
està fixat legalment, de tal manera que, un altre vegada, la jurisprudència resulta
decisiva en ocasions per determinar el dies a quo del dit termini quan el criteri que
s’aplica de manera general no es consideri idoni.
3. Vegi´s en aquest sentit l’article 7 de la Llei del Contracte de Treball del 2003.
— 33 —
II. Àmbit d’aplicació del termini de prescripció
de trenta anys.
El fet que l’Usatge Omnes causae disposi de manera molt àmplia que totes les causes
bones i dolentes, civils i criminals, prescriuen pel transcurs de trenta anys, encara
que els autors interpreten que estava destinat a regular la prescripció adquisitiva, o
usucapió, va portar a la doctrina a entendre que aquest termini es referia també a
la prescripció extintiva i la menció que es feia a “totes les causes” va permetre als
Tribunals aplicar aquest termini de prescripció a situacions diverses.
Pel que fa a les accions personals, s’entén que prescriu als trenta anys l’acció per reclamar
la nul·litat de la compravenda per haver lliurat un aliud pro alio (com destaca
la Sentència d’aquesta Sala de 11 de maig del 2000), en el mateix sentit prescriu
en aquest termini l’acció per reclamar el compliment de les obligacions que deriven
d’un contracte de garatge ( Sentència de 28 de setembre del 2000), la que es refereix
a les obligacions que sorgeixen del contracte d’obra (Sentència de 26 de setembre
del 2002), en el supòsit en què el pagament s’instrumentalitza mitjançant lletra de
canvi però no s’exercita l’acció canviària, ni es tracta d’una relació de caire mercantil
(Sentència de 27 març 2003), l’acció de reclamació per part de l’arrendatari contra
l’arrendador pels danys que havia patit el local arrendat (Sentència de 17 de juliol
2003), en relació al crèdit derivat d’un servei d’assessorament comptable (Sentència
de 13 d’octubre del 2000), per l’exercici de l’acció d’enriquiment injust (Sentència
de 30 de novembre del 2000),l’acció de reclamació de legítima (Sentència de 22 de
gener 1998) i també en relació a la que reclama el suplement de legítima (Sentència
24 d’octubre del 2002).
Pel que fa a les accions reals, la jurisprudència andorrana ha establert un termini de
prescripció de trenta anys per l’acció reivindicatòria, per la publiciana, per la negatòria,
per la confessòria de servituds, sempre que no s’exercitin amb finalitats exclusivament
declaratives, i el mateix ha disposat en relació al dret a lluir i quitar en la
compravenda a carta de gràcia i pel que fa a l’acció de petició d’herència (malgrat el
Codi 7,31,7 la considera imprescriptible) perquè l’Usatge no l’exclou, com destaca la
Sentència de 25 de maig del 1994.
No obstant, resulta evident que un termini prescriptiu de trenta anys, que potser
era adient en el moment en què es va promulgar l’Usatge, no contribueix a fomentar
la seguretat del tràfic jurídic i econòmic, que exigeixen en l’actualitat que els drets
s’exercitin en el marc d’unes circumstàncies temporals raonables, ni amb la facilitat
amb la què les persones poden desplaçar-se i posar-se en contacte unes amb les altres
avui dia. Per aquesta raó, si el fonament de la prescripció es pot trobar per una banda
en la seguretat del tràfic i per un altre en la presumpció de voluntat d’abandonament
del dret del creditor, és evident que el termini que estableix l’Usatge és excessiu en el
moment actual i especialment inadequat en determinades circumstàncies.
— 34 — III. Terminis superiors i inferiors als trenta anys.
L’Usatge Omnes causae respectava els terminis superiors a trenta anys i aquest fet
permet mantenir el termini de quaranta anys de prescripció que s’aplica a l’acció
hipotecària en el supòsit de trobar-se el deutor o els seus hereus en possessió del
bé hipotecat, d’acord amb allò que disposa el Llibre I, Títol XIII. Capítol 44. Vol.
2n de les Constitucions i Altres Drets de Catalunya. No obstant, malgrat la jurisprudència
no s’ha pronunciat en aquest punt, sembla dubtosa la seva aplicació, ja que
si el crèdit s’extingeix als trenta anys no es veu com pot mantenir-se deu anys més
una garantia accessòria com és la hipoteca, de tal manera que caldria entendre que
aquesta s’ha extingit quan ho ha fet el crèdit.
Resulta igualment dubtosa l’aplicació del termini de prescripció de quaranta anys
aplicable als crèdits dels quals sigui titular una causa pia, d’acord amb allò que disposa
la Novel·la 131, cap 6è, tenint en compte el principi constitucional d’igualtat i
aconfessionalitat de l’Estat i el mateix cal dir de la seva aplicació a l’acció de reclamació
del lluïsme a favor del Fisc que estableix el Llibre VII, Títol II, Constitució 9ª
del Vol. 2n de les Constitucions i Altres Drets de Catalunya que no s’ajusta a allò que
disposen les normes que regulen la prescripció en l’àmbit administratiu.
Pel contrari, no es discuteix l’aplicació de terminis de prescripció més breus, com ara el
de cinc anys previst per interposar la querella inofficiossi testamenti, d’acord amb allò
que disposa el Codi 3,28,16, el de quatre anys per exercitar l’acció de restitutio in integrum
(Codi 2,53,7), el de tres anys previst per reclamar la remuneració d’artistes i menestrals,
que s’acostumen a pagar en terminis breus, si els contractes no s’han redactat
per escrit (que recull el Llibre VII, Títol II, Constitució 4a. Vol I de les Constitucions i
Altres Drets de Catalunya), ja que en cas contrari el termini seria de 30 anys. Prescriuen
també en el termini de tres anys les accions per reclamar els honoraris de professionals
del dret, com ara advocats i procuradors (Llibre VII, Títol II, Cons 8a del Volum I
Constitucions i Altres Drets de Catalunya), com destaca la Sentència de 8 gener 2004,
o notaris (llibre IV, Títol XII, Constitució 3a Volum I de les Constitucions i Altres Drets
de Catalunya), que segurament caldria aplicar igualment als àrbitres. El mateix termini
de prescripció s’ha d’aplicar quan els crèdits dels quals són titulars entitats publiques.4
La prescripció de dos anys s’aplica als deutes de farmacèutics (Llibre VII, títol II,
Constitució 7a del Vol I) i la d’un any a la reclamació de les soldades dels servidors,
d’acord amb el Llibre VII, Títol II, Constitució 3a i vol I Constitucions i altres drets de
Catalunya, sempre que no s’entengui que estan vinculats per un contracte de treball.
4. La Sentència de 8 març del 2001 aplica aquest termini en relació als serveis mèdics prestats a un pacient,
i la d’onze de març del 1999 fa el mateix en el cas d’una reclamació dels serveis de telecomunicació
andorrans tenint en compte igualment la Llei general de finances publiques de 19 des 1996. No obstant,
la Sentència de 28 set 2000 no aplica els 3 anys d’aquesta Llei en relació a un crèdit a favor del Comú
d’Ordino, entenent que no es tractava d’un crèdit tributari.
— 35 —
Finalment la prescripció d’un any s’aplica, d’acord amb el Codi 9,35,5, a l’acció
d’injúria, tenint en compte que el dany aquil·lià és una de les manifestacions de la
injúria i per tant s’ha d’aplicar a l’acció per exigir la responsabilitat extracontractual,
en el mateix sentit que disposa l’article 61 del Codi de l’Administració, prenent
en consideració que, com posa de relleu la Sentència de 17 de juliol 2006, per tal
d’aplicar aquest termini cal esbrinar si l’acció es fonamenta en una responsabilitat
contractual o extracontractual, ja que el termini és diferent en ambdós supòsits i el
dies a quo també i si concorren una i altre responsabilitat cal aplicar el termini que
correspon a la darrera.5
El termini de prescripció d’un any resulta igualment d’aplicació per l’exercici de les
accions interdictals, d’acord amb el Digest 43, 16 pr, com posa de relleu la Sentència
de 19 de novembre del 1998, i el mateix termini s’aplica a l’actio quanti minoris
(Digest 21,1,38), com destaca la Sentència de data 22 de maig del 2003. Finalment,
prescriuen en un termini inferior a un any l’acció redhibitòria que prescriu als sis
mesos (Codi 4, 58,2) i, d’acord amb la Llei sobre contracte de treball, caduca als
trenta dies l’acció per reclamar la indemnització per acomiadament a comptar del
moment en què el treballador en rep la comunicació escrita, o seixanta dies a partir
del coneixement del comiat, encara que el Decret del 1974 considerava que es tractava
de terminis de prescripció.
IV. Accions imprescriptibles.
En tot cas són imprescriptibles les accions per reclamar el lliurament de béns que
no es troben dins el comerç dels homes (Digest 41,3,9), no prescriuen les purament
declaratives, ni les facultats, ni l’acció de divisió de cosa comuna, ni la de partició
d’herència, com disposa el Codi 3,37,5 i destaca la Sentència de 25 de maig del
1994, no prescriu l’acció per reclamar l’atermenament de finques (Codi 7,39,5), ni la
relativa als drets de la personalitat, ni el dret d’aliments, excepte els passats que es
van exigir però no es van cobrar, i són imprescriptibles les excepcions.
V. Posició jurisprudencial.
Tenint en compte l’escassetat de normes legals o consuetudinàries i el fet que la
majoria d’elles són molt antigues, la jurisprudència dels Tribunals andorrans ha actuat
com veritable font del dret interpretant la Llei o el Costum de tal manera que
s’adeqüessin a les circumstàncies del moment en el què havien de ser aplicades,
5. Sentència de 22 de gener del 2004.
— 36 — interpretació que en ocasions comporta una veritable modificació de les mateixes.
Aquesta decisió es pot detectar clarament en diverses ocasions:
a) Una primera manifestació de la força de la jurisprudència com a font del dret es
pot trobar en l’etapa preconstitucional en una Sentència del Mgfc. Jutge d’Apel·
lacions Sr. Josep Mª de Porcioles de data 30 de maig del 1958, confirmada per les
del Tribunal Superior del Copríncep francès de dates 9 de maig del 1961 i 1 de febrer
del 1963 i que reitera a STM de 1 de març del 1988, en el sentit que el dret a lluir i
quitar no es pot considerat imprescriptible, sinó que prescriu en el termini de trenta
anys, en contra del que es derivava del costum andorrà i de la jurisprudència del
Tribunal del Copríncep francès que feia referència aquest costum (STCF de dates 15
de desembre del 1887 i 28 de juliol del 1899 i encara més clarament encara la del
mateix Tribunal de data 25 de novembre del 1922).
Per fonamentar aquesta decisió, la citada resolució posa de relleu que la prescripció
de l’acció en el termini que fixa l’Usatge es defensada i raonada per autoritzats
tractadistes antics i moderns “sense que els textos legals que constitueixen durant
molts segles el dret comú d’ambdues bandes del Pirineu admetessin cap excepció
a la prescriptibilitat de dret i accions conforme el dret romà (Cod 7,39,3) i no amb
menys energia la Constitució Anastasiana declara la prescripció de dret públic i rebutja
la possibilitat d’excepcions (Cod 7,39,4) de manera que el transcurs del temps
no solament genera una excepció, sinó que per ell mateix extingeix l’acció i el dret
no exercitats”6. En el mateix sentit destaca que l’Usatge Omnes Causae rebutja tota
excepció al termini que estableix, “en tant que si una n’era admesa, les causes ja no
serien totes”, destacant que el criteri de la prescriptibilitat és comú a la majoria dels
romanistes, que “no solament no hi ha raó d’eximir de la llei general el dret de rescat
o retrocessió, sinó que considerant contrària a l’interès públic la seva subsistència
per terme molt prolongat, és notòria la tendència del dret modern a no autoritzar-ne
el pacte més enllà d’un termini relativament breu …“
b) En segon lloc, la importància de la jurisprudència com a font del dret es posa de
manifest en la matèria de prescripció de les obligacions mercantils. L’Usatge Omnes
Causae no fa cap excepció en relació a elles, de tal manera que en principi aquestes
haurien de prescriure en el termini de trenta anys com destaca la Sentència de 12
gener 1995. No obstant, és evident que aquest termini no es compadeix amb les
necessitats del tràfic mercantil en l’actualitat, ja que aquest exigeix celeritat per
tal de garantir la seguretat jurídica. Tenint en compte aquestes circumstàncies la
Sentència de 15 de juny del 1995, reiterada entre moltes altres per la de 27 març
2003, argumenta que totes les legislacions mercantils modernes recullen uns terminis
breus de prescripció en aquesta matèria, ja que la seguretat i la fermesa de
6. En el mateix sentit destaca que l’Usatge Omnes Causae rebutja tota excepció al termini que estableix
i que no és uniforme el judici de tractadistes antics i moderns del dret català, per tal com alguns d’ells
i molt coneguts afirmen sòlidament la precriptibilitat.
— 37 —
les transaccions mercantils ho exigeix, raó per la qual estima que les obligacions
mercantils prescriuen en el termini de tres anys, decisió que obliga als Tribunals a
distingir entre contractes civils i mercantils.
La citada resolució arriba a aquesta conclusió valorant els criteris defensats en
l’àmbit doctrinal, que majoritàriament considera adequat establir terminis curts de
prescripció, l’element històric que es constata a les legislacions veïnes, que posa de
relleu la necessitat de reduir aquests terminis, el fet que la Constitució de Ferran
II a l’any 1493 apliqués aquest termini als crèdits d’artistes i menestrals si no estaven
documentats, entenent que aquests crèdits es citaven ad exemplum més que
no d’acord amb un criteri de numerus clausus i finalment el fet que la usucapió de
béns mobles es consuma en el termini de tres anys i que els contractes mercantils
habitualment tenen per objecte els béns mobles. D’altra banda, les Sentències de
22 de juliol del 2004 i 15 de setembre del 2005 fonamenten aquesta decisió “en
el costum andorrà i en els paràmetres que regulen les legislacions mercantils més
modernes”, tota vegada que la celeritat i agilitat del tràfic mercantil requereix un
termini molt més breu de prescripció amb la funció d’atribuir seguretat a les operacions
i transaccions mercantils, criteri que reiteren les de 18 de gener del 1996, 4
d’abril del 1996, 10 de juliol del 1997, 30 de setembre del 1999 i 30 de novembre
del 2000, entre moltes altres.
Aquest criteri s’aplica igualment a les relacions entre comercials i particulars quan
aquestes es situen en el marc de l’activitat professional del comerciant i quan el
deutor és el particular i es fa extensiva a l’acció canviària que, d’acord amb allò que
disposa l’article 70 de la Llei Uniforme de Ginebra, prescriu en el termini de tres
anys, com disposen les Sentències de 20 maig 1999 i 30 de novembre del 2000,
que destaca que en matèria canviaria s’aplica des de fa molts anys en el Principat
d’Andorra, ja sigui com a dret consuetudinari o com una manifestació actual del ius
commune europeu en matèria de lletra de canvi. No obstant, si la lletra de canvi
s’aporta com a prova de l’existència del deute, però no s’exercita l’acció canviària la
Sentència de 27 març 2003 aplica el termini de prescripció de trenta anys, encara
que si no es tracta d’una acció canviaria però el contracte és mercantil el termini
seria igualment de tres anys, com destaquen les Sentències de 15 de juny 1995, 18
de gener, 4 d’abril 1996, 10 de juliol del 1997, 14 de maig del 1998 i 21 de gener i
30 de setembre del 1999 entre altres.
c) Destaca també la importància de la jurisprudència a l’ordenament andorrà el criteri
que adopta la Sentència de data 18 de setembre del 2008, que entén que, malgrat
l’article 7 de la Llei 8/2003 sobre el Contracte de Treball de data 12 de juny del 2003
diu literalment que les accions derivades del contracte de treball prescriuen en el
termini de tres anys, en el mateix sentit que disposava l’article 13 del Decret sobre el
contracte de Treball de 15 de gener del 1974, s’ha d’entendre que es tracta d’un termini
de caducitat, ja que “es tracta d’una prescripció d’ordre públic, com ho preveu
— 38 — l’article 3 de la mateixa llei (els manaments de la present llei són imperatius), raó
per la qual aquesta prescripció, tant com la caducitat, es pot apreciar d’ofici”. Aquesta
decisió que en un primer moment pot sobtar, i que contrasta amb la que recullen
les Sentències, també en l’àmbit laboral, de dates 25 d’abril del 2002 i 14 d’abril
del 2005, encara que en relació al Decret del 1974, respon a una interpretació de la
norma que després reitera i clarifica la Sentència de data 22 de març del 2010. En
recolzament d’aquesta tesi, cal destacar, en primer lloc, que les normes que recull la
llei de contracte de treball són imperatives, com posa de relleu la primera d’aquestes
resolucions i, per tant, d’ordre públic (Sentència de data 13 d’octubre del 2000), de
tal manera que no podrien aplicar-se les normes sobre prescripció, que permeten la
interrupció del termini, o la renúncia a la guanyada i, en segon lloc, que l’article 7 de
la Llei del 2003, després d’aquest primer apartat, que reitera el que ja deia l’article
13 del Decret sobre contracte de treball, fa referència a dos terminis de la llei i els
qualifica de caducitat, raó per la qual, com a mínim, no és cert que totes les accions
derivades del contracte de treball prescriuen, ja que en els dos exemples que es citen
caduquen, criteri que es reitera i es clarifica marcant les diferències entre una i altre
institució a la Sentència de data 22 de març del 20107.
d) Com a decisions de la jurisprudència andorrana que apliquen la norma de manera
flexible, cal fer referència igualment al criteri que sustenten les Sentències de 15 de
maig del 1997, 29 d’abril del 1999 i 17 de juliol del 2006 en el sentit de que quan es
tracta de terminis breus de prescripció, com ara el de la Lex Aquilia, no s’aplica inexorablement
el termini fixat legalment quan consta a les actuacions que el creditor
ha mantingut una actuació contrària a la que pot fer presumir un abandonament del
seu dret, que és un dels fonaments de la prescripció, o fins i tot quan aquest abandonament
no és clar, ja que la prescripció es fonamenta en criteris subjectius abandonament
i objectius, en relació a la seguretat del tràfic, i no en criteris d’estricta
justícia i en ser una institució que comporta la pèrdua de drets s’ha d’interpretar de
manera restrictiva.
D’altra banda, aquest mateix criteri porta a la Sentència de data 30 de novembre
del 2000 en un supòsit de responsabilitat extracontractual a entendre que una reclamació
extrajudicial, que a l’ordenament andorrà no interromp la prescripció, en
aquest cas ho podia fer, destacant la Sentència de data 13 de novembre del 2003
que, malgrat la prescripció sols es pot interrompre per reconeixement del deute per
7. La Sentència de data 22 de març del 2010 destaca que l’article 7 de la Llei sobre el Contracte de Treball
recull terminis de caducitat i que “Prescripció i caducitat són dos institucions diferents encara que
cadascuna té per objecte limitar l’exercici dels drets i pertinents accions. En front del caràcter complex
de la prescripció que ha donat lloc a abundant jurisprudència, la caducitat es caracteritza per la seva
simplicitat i facilitat de comprovació per quan es basa i fonamenta en l’element fix i objectiu del transcurs
del temps o termini normativament determinat. Per tant, no essent possible ni la seva interrupció,
ni la seva suspensió, ni la seva renúncia, ni la seva modificació, contràriament a la prescripció, pot ser
estimada i aplicada ex oficio …“
— 39 —
part de l’obligat (Codi 7,39,7-5) o per reclamació judicial (Codi 7,39,7), en alguns
supòsits de manera excepcional ho pot fer una reclamació extrajudicial. Finalment,
aquest criteri d’aplicació restrictiva de la prescripció permet que la mera demanda
de citació a judici del defenent interrompi la prescripció, com destaca la Sentència
de data 11 maig 2006.
V. Pel que fa l’inici del còmput del termini de prescripció, la jurisprudència dels Tribunals
andorrans ha assenyalat reiteradament que aquest comença a comptar en el
moment en què es pot exercitar l’acció (Codi 7,40,1-1), com destaca la Sentència de
data 10 de juliol del 1997. No obstant, en ocasions la decisió a prendre no és tant
clara, com succeeix quan es tracta de la responsabilitat civil derivada del delicte.
En relació a l’inici de còmput, cal destacar la Sentència de 22 març del 2010 que
resol un litigi que té el seu origen en una demanda d’una companyia asseguradora
que ha abonat al seu assegurat el perjudici que li ha causat un sinistre i que reclama
als veritables responsables del mateix el pagament de la suma que ella ha pagat. En
aquest cas el tema en discussió era si el dies a quo era el del moment del sinistre o
el del dia en què va esdevenir ferma la Sentència que condemnava a la companyia
asseguradora i quin era llavors el termini a aplicar. La citada resolució posa de relleu
que quan es va plantejar la demanda que donava origen al procediment, el dia 4 de
febrer del 2009, l’acció no estava prescrita malgrat l’accident es va produir el mateix
dia de l’any 2005 i aquesta conclusió es deriva del fet que la companyia agent en
aquell procediment no va exercitar una acció de responsabilitat civil extracontractual,
sinó una acció de repetició contra les entitats que considerava en última instància
responsables del sinistre com a conseqüència del qual ella va ser condemnada
a pagar la suma que reclamava. Per tant, el dia d’inici del còmput del termini de
prescripció era aquell en què li va ser notificada la condemna que l’obligava a pagar
aquest import com a responsable solidari del sinistre en front a tercers, moment a
partir del qual el seu passiu es va veure augmentat amb un deute que si no satisfeia
voluntàriament li seria exigit coactivament i el termini per tal de reclamar la seva
restitució no era l’any de la Lex Aquilia, que en tot cas s’hauria d’haver comptat a
partir d’aquell moment, ja que va ser llavors que ella va patir un perjudici, sinó el
propi de l’acció exercitada, és a dir el general que recull l’Usatge Omnes Causae, ja
que no s’ha establert cap termini específic per aquest cas. En el mateix sentit cal
veure que l’article 96 del codi penal disposa que les companyies asseguradores que
hagin assumit contractualment el risc de les responsabilitats pecuniàries derivades
de la possessió, de l’ús o de l’explotació de qualsevol bé, empresa, indústria o activitat,
quan es produeixi l’esdeveniment que determina el risc assegurat responen
solidàriament amb el responsable penal fins al límit de la indemnització legalment
establerta o convencionalment pactada sense perjudici del dret de repetició contra
qui correspongui, és a dir que el mateix Codi penal considera que es tracta d’una acció
diferenciada de la relativa a la responsabilitat extracontractual que fonamentava
l’acció de reclamació contra la companyia asseguradora.

— 41 —
La naturalesa jurídica de la llegítima
Daniel Arqués Tomàs
Advocat
— 42 — A primera vista, parlar de la naturalesa jurídica
de la llegítima pot semblar encetar
una disquisició buida de contingut, quelcom desproveït d’interès pràctic i potser
únicament apte per a teoritzar sobre suposats
problemes de laboratori. El cert, però,
és que hi han pràctiques jurídiques
que donen solució
a problemes de la vida real i
quotidiana, la validesa
de les quals depèn, precisament, de la pròpia solució que es
doni al problema de la naturalesa jurídica
de la llegítima. En efecte:
Sovint es troben a les disposicions testamentàries i capitulars atorgades
a Andorra,
i també a Catalunya, assignacions de béns o de diners propis en pagament de llegítima
causada per persona diferent del disposant. Així, per exemple, existeixen capítols
matrimonials on, a més d’un heretament a favor del fill que es casa, s’hi troben
assignacions als altres fills en pagament de llegítima paterna i materna, tot i que,
quan no s’assenyala una suma de diners, es sol assignar una finca o vàries finques
pròpies d’un sol dels progenitors en pagament de la llegítima d’ambdós; o també
escriptures d’elecció d’hereu en compliment
d’una promesa d’heretar, on igualment
s’assigna un bé patern o matern en pagament de la llegítima d’ambdós progenitors;
o bé es troben molt sovint clàusules
testamentàries en les que el pare o mare assigna
diners o béns propis “en pagament de llegítima paterna i materna”.
Amb menys freqüència i més aviat circumscrita a matrimonis entre cabalers de patrimonis
petits, es pot trobar igualment una clàusula testamentària
en la que, per
exemple, el pare menciona als legitimaris i declara que a algun o alguns d’ells no els
deixa rés o els deixa quelcom simbòlic (una pesseta,
per exemple),
en raó a que la
mare ja els té assignats en el seu propi testament
béns suficients “en pagament de
llegítima paterna i materna” i, al seu torn, la mare deixa en el seu testament a tals
legitimaris bastant més del que per llegítima els correspondria, combinadament
amb
la pertinent Cautela Soccini, per a evitar la reclamació de llegítima en la herència
paterna. Amb aquesta curiosa combinació de clàusules, que els propis
pares comuniquen
als seus fills, eviten la divisió d’una finca o d’un patrimoni petit. Així quan el
pare es mor, el fill o fills diguem-ne “desheretats”, saben que no els convé reclamar
llegítima en la successió del pare, perquè perdrien tot el que per sobre de la llegítima
els deixa la mare; i si mor primerament aquesta i accepten l’herència, la pròpia
cautela socciniana evitarà després una reclamació de llegítima paterna.
Des d’un altre punt de vista és una clàusula
d’estil, en els testaments
atorgats per
andorrans, la prohibició absoluta i expressa del judici de testamentaria el que, per via
de corol·lari, comporta la negació de què els legitimaris siguin hereus forçosos del
causant. Evidentment, la validesa de tals pràctiques, depèn de la naturalesa jurídica
de la llegítima. Per tal de centrar l’enunciat problema, crec oportú de fer les següents,
— 43 —
Consideracions:
Primera
No hi ha dubte que, en el seu origen, la naturalesa jurídica de la llegítima andorrana,
com de la catalana,
és idèntica a la de la castellana. Totes deriven
del Dret romà,
amb influències més o menys accentuades
del Dret germànic; i totes, almenys en
llur origen, tenen la doble finalitat que, per a la llegítima
en general, assenyala el
jurista italià Francesco Messineo, en dir que “tendeix a posar certes limitacions
a la
llibertat dispositiva del de cujus; i simètricament
amb això, es proposa també assegurar
a una determinada categoria de persones una porció del patrimoni
relicte a la
mort d’aquell”.1
Les dues finalitats, -encara que no el seu desenvolupament tècnic-, apareixen ja ben
clares en el Dret romà, en el que neix la institució legitimària com una excepció al
principi d’absoluta llibertat de testar,
i fins i tot com a successió contra testament
segons
opinió polèmica de varis autors, o bé, com volen altres, -entre ells Maynz-,
com una interpretació forçada,
a través d’una ficció legal, de la voluntat presumpta
del testador, del que es pensa que, estant en els seus cabals, no hauria passat per alt
les seves obligacions morals i pietoses vers els seus parents més propers als que no
ha deixat rés en el seu testament. Aquests, en tals supòsits, podien exercitar davant
el Tribunal dels Centumvirs la querela inofficioso testamento, i la ficció legal consistia
precisament en entendre que el testador no estava en els seus cabals -(colore
insaniae)-,
encara que sense estar veritablement alienat o dement ja que, en aquest
darrer cas, el testament hauria estat nul d’acord amb el que prescriu el Digest, llibre
V, títol II, fragment.2
Les mateixes directrius de limitació de la llibertat de testar i assegurament d’una
porció del cabdal relicte a favor de determinats parents, es troba també en el Dret
justinianeu que, segons Maynz2, introdueix les següents principals modificacions:
– En primer lloc, Justinià limità l’exercici de la querela al cas en què el legitimari
restés totalment
exclòs de la successió; perquè si se li havia deixat quelcom, per poc
que fos, ja no podia exercitar la querela i sí solament demanar que es completés la
seva porció legitimària exercitant l’acció de suplement de llegítima (actio expletoria
o actio supletoria). Amb el que s’evitava l’efecte dràstic de nul·litat o rescissió del
testament i, en canvi, es salvava igualment
el dret del legitimari.
– En segon lloc, l’any 537 promulgà una constitució,
la Novel·la 18, per la que elevà
la quantia de la llegítima fixant-la, segons el nombre de legitimaris, en el terç o en
la meitat de la part que haurien rebut per successió intestada.
1. D. Florenci Porpeta,
“Naturaleza juridica de la legítima”, Madrid 1945.
2. Curso de Derecho Romano, Tom 3, pàg. 408 i ss, Edició de 1892.
— 44 — – Finalment, en varis capítols d’altra constitució de l’any 542, que conforma la
Novel·la 115, Justinià
introduí una reforma més profunda, les característiques més
acusades de la qual són: la prohibició de desheretar als legitimaris sense causa legal,
sota pena de nul·litat de la institució d’hereu; el manteniment
de l’acció de suplement;
i l’enumeració de les causes legals de desheretament.
D’aquí que, segons part de la doctrina, en el Dret romà justinianeu impera la idea
de què la llegítima consisteix en una porció, que pot ésser variable,
del patrimoni
relicte pel testador i que, per ministeri de la llei, és atribuïda a determinades persones,
sense que el testador pugui evitar-ho, ja que la dita porció és imperativament
sostreta de la seva lliure voluntat.
I aquesta idea és tan forta que en alguns països, com a França, s’anomenen “reservataris”
als legitimaris i “reserva legal” la porció legitimària.
Però cal precisar tot seguit que no és rigorosament cert que en el Dret romà es
concebi tècnicament la llegítima com a pars hereditatis, o com a pars bonorum en
el sentit i amb les conseqüències que els autors moderns donen a tals expressions.
Precisament per això ha estat doctrinalment possible la llarga polèmica sobre la
naturalesa jurídica de la llegítima.
El que si succeeix és que en el Dret romà s’hi
troben els elements directrius de les que, posteriorment,
esdevindran les precises
construccions teòriques
enfrontades.
Segona
Tampoc no sembla que pugui oferir cap dubte l’afirmació de què, si bé en el seu origen
pel que fa a la seva naturalesa jurídica, són substancialment idèntiques la llegítima
catalana, castellana
i, en general, la dels països tradicionalment considerats
de Dret
comú, en canvi, en llur evolució posterior,
totes elles han sofert influències diverses
que paulatinament les han anat diferenciant, fins a configurar a cadascuna amb els
trets típics que les hi reconeixen les respectives legislacions positives actuals.
l és en aquest devenir històric que la llegítima catalana (que s’imposarà a Andorra)
rep una característica diferenciadora tan acusada, i que debilita tan extraordinàriament
aquell suposat tret d’haver de consistir en una part alíquota del patrimoni
relicte pel testador que, unida aquella característica a la pervivència continuada fins
avui de la seva ratio legis, acaba constituint la causa de l’animat debat doctrinal
sobre la naturalesa jurídica de la llegítima que ha continuat fins als nostres dies.
Vegem-ho.
Tercera
En primer lloc, la llegítima catalana
antiga de les vuit quinzenes parts (8/15) de
l’herència, es redueix a una quarta part (1/4) de la mateixa per una Pragmàtica i un
Privilegi donats per Pere III a la ciutat de Barcelona al març i al maig de 1343. Després,
la llegítima de la quarta part s’estén a tot el Principat i les seves possessions,
— 45 —
en virtut de la constitució “ZELANT” donada per Felip II a les Corts de Montsó de
l’any 1585, en la que, a més, s’introdueix la novetat característica de l’actual llegítima
catalana i andorrana, que la diferencia netament de la castellana
i que, com
he dit, debilita extraordinàriament
el concepte de la llegítima com una quotapart
de l’herència (pars hereditatis,
pars bonorum), a saber: la facultat que, en tot cas,
s’atribueix a l’hereu
de pagar
la llegítima en diner. A partir d’aquesta Constitució,
ni
és necessari pagar la llegítima amb béns del causant, ni el legitimari ho podrà exigir
a l’hereu. l és fàcil entendre que, precisament a partir d’això, es produeix una fallida
important del concepte del legitimari
com “hereu forçós” d’una part de l’herència.
Però tant o més important que la facultat concedida de pagar en diner, és la ratio
legis de les reformes introduïdes per les disposicions citades, la pervivència constant
de la qual, a través del temps i fins als nostres dies, ha fet derivar la llegítima
catalana del concepte originari de pars hereditatis o pars bonorum, al de pars valoris
bonorum o simplement
pars valoris.
La ratio legis de què parlo, consisteix en la necessitat de mantenir la integritat del
patrimoni
immobiliari familiar, -tradicionalment petit a Catalunya-, i evitar la seva
atomització i dispersió a través
de successives divisions dels béns entre els hereus
forçosos.
l és que rés no s’oposa a què el testador
el divideixi voluntàriament a
l’empara
de la seva llibertat de testar i del seu prudent criteri. Però la llei no vol
imposar
aquesta divisió que pot ser nefasta,
sinó promoure la conservació dels
patrimonis
familiars.
Quarta
És de tota evidència que les disposicions catalanes esmentades mai no van pretendre
definir la naturalesa jurídica de la llegítima, ni menys convertir la quota legitimària
de pars hereditatis en pars valoris. Però una part de la doctrina ha entès
que tals disposicions,
conservant el concepte romanístic
de la llegítima i a l’empara de la ratio
legis que les inspira, parteixen del principi de què el legitimari
té dret a una quotapart
del cabdal relicte pel testador (i no al muntant en diner d’aquesta quotapart),
però es concedeix a l’hereu la facultat de pagar-la en diner (de lliurar solament el
valor i no els mateixos béns). És el que qui fou Il·lustre Notari i Jurista català, Sr.
Josep Maria de Porcioles i Colomer
concretà magistralment en afirmar que, en la
llegítima
catalana, la quota hereditària, –pars hereditatis–,
està in obligatione, mentre
que la quota dinerària,
–pars valoris–, està in solutione. Al marge de què aquesta
tesi no ha estat mai pacífica, malgrat intentés superar eclècticament les posicions
enfrontades
dels autors, cal remarcar que, almenys a Catalunya,
resulta impossible
de mantenir a partir de la promulgació
de la Compilació de l’any 1960, ja que des
d’ella (art. 122) el legitimari solament té “el dret d’obtenir
en la successió del causant
un valor patrimonial” i no, de cap manera, una pars hereditatis; raó per la que,
almenys actualment, la pars valoris s’ha d’entendre que està tant en l’obligació com
en el pagament,
baldament l’hereu pugui, si vol, pagar la llegítima
amb béns.
— 46 — Però ni que actualment sigui aquesta la naturalesa
jurídica de la llegítima a Catalunya,
no es pot prescindir de l’evolució doctrinal que hi ha portat, ni de les discussions
i polèmiques a què ha donat lloc, entre altres raons, perquè a Andorra, on no hi
ha cap precepte equivalent als del Dret civil positiu de Catalunya, la dificultat doctrinal
pot considerar-
se encara vigent, malgrat que, al meu entendre i com veurem,
la solució adoptada a Catalunya és igualment predicable a Andorra per correspondre
a la veritable naturalesa jurídica de la llegítima catalana
com l’ha anat conformant
el costum al llarg del temps.
I pel que fa a polèmiques, hom pot començar per dubtar raonablement
de la idea,
llargament admesa, de què el Dret romà sempre configurà la llegítima com un dret
real del legitimari sobre la seva quota hereditària.
Si bé tal idea es va anar consolidant
dins el Dret justinianeu i, sobretot, en el Dret comú, no obstant
sempre s’han
conservat certs contrasentits, inclusivament
en les legislacions modernes, que posen
de manifest
la complexitat del tema.3
No pot considerar-se superflu posar de manifest
que, malgrat el caràcter real del dret
del legitimari i de l’acció de reclamació de la llegítima i malgrat la idea de què la
llegítima consisteix en una quota hereditària
i no en un deute de valor, el cert és que
es manté en el Dret justinianeu i, per suposat, a Catalunya,
“l’acció de suplement”
que permet pagar en diner qualsevol dèficit existent entre la quota legal i allò que
realment hagi rebut el legitimari. Acció de suplement
que té un evident caràcter
personal tant en els seus inicis (Constitució de Constancio i de Julià), com en la
seva evolució posterior.
I no deixa d’ésser curiosa semblant contradicció,
sobretot en Dret català, en el que
era i és possible assignar en pagament de llegítima qualsevol bé o qualsevol suma
de diner per insignificant que sigui,
sense que, en tal cas, li quedi al legitimari altra
acció que la de suplement, que és i ha estat sempre
personal. Per descomptat que
a Catalunya ha desaparegut actualment aquesta dualitat. Però subsistia en el Dret
català anterior (Art. 140 compilació de 1960), i pot qüestionar-se si es dóna o no
en el Dret vigent a Andorra.
Cinquena
Per tant, en el Dret català anterior a la Compilació, –i, doncs, encara ara en el Dret
civil andorrà–, el debat doctrinal sobre la naturalesa de la llegítima i sobre la condició
del legitimari, té la seva
fonamentació específica en la juxtaposició un tant
bigarrada de les normes que la regulen (Pragmàtica i Privilegi de Pere III, Constitució
“Zelant” de Felip II, Dret romà justinianeu), les quals, si bé per una banda no
3. Precisament en relació amb el problema de si a Roma la llegítima era un dret real o un dret personal,
cal portar a col·lació la magnífica exposició que efectuà el senyor Florencio Porpeta Clérigo, en la Conferència
que va donar sobre aquesta matèria a Madrid el 27 d’abril de 1945, -recollida en la publicació
del Col·legi Notarial de Barcelona “Estudios de Derecho Sucesorio”,
1946.
— 47 —
usen una terminologia precisa ni menys ajustada
a una tècnica jurídica, per altre
costat són normalment
interpretades sota el prisma i la influència de la ratio legis
expressada en aquelles disposicions
genuïnament catalanes.
Per això aquest debat s’ha mantingut obert al llarg del temps, sense que cap de
les dues teories enfrontades, ni tampoc les que s’han proposat com a eclèctiques i
superadores, hagi merescut una general acceptació. l és que, realment, la concepció
de la llegítima
com una vocació real a una quota del propi cabdal
hereditari,
xoca obertament amb la superposició i covigència tant de la facultat de l’hereu de
pagar-la en diner, com de l’acció personal de suplement de llegítima,
ambdues, a
més, influenciades per la voluntat del legislador català de conservació i no divisió
del patrimoni del causant.
Superposició d’elements contradictoris que conduí,
ben
aviat, a admetre i generalitzar la clàusula testamentària per la que es deixa, per via
de llegat, al legitimari no instituït, un bé o una suma de diner de poca significació
patrimonial, amb l’objecte o, almenys,
amb el resultat, generalment acceptat pel
propi legitimari, de deixar palesament reduïda la condició jurídica d’aquest a la de
simple creditor personal de l ‘herència, a través de l’acció de suplement.
l és que, com explica Borrell i Soler4, si el causant assignà la llegítima per via d’institució,
correspondrà al legitimari, com a hereu o cohereu, l’acció de petició d’herència
o l’anomenada
“familiae erciscundae”, que són reals; i el mateix
passa si hagués
existit desheretament injust o preterició susceptible d’invalidar la institució. Si,
pel contrari, assignà la llegítima per via de llegat, sense concretar béns ni quantia,
li correspondrà al legitimari
una acció personal ex lege per a demanar el que per
llegítima li correspongui. l si li assignà al legitimari béns o diners insuficients, li
correspondrà l’acció de suplement de llegítima que és igualment personal.
És cert que aquestes distincions no contribueixen
a la construcció d’una teoria unitària
de la llegítima i de la condició jurídica del legitimari en el Dret vigent a Andorra.
A Espanya, per si fos poc, el Tribunal Suprem
complicà encara més el problema
en reconèixer al legitimari català una acció real i el dret a promoure el judici de
testamentaria, fins i tot contra la prohibició
expressa del testador. l no seria ociós
examinar,
-per bé que no és el propòsit d’aquest petit estudi,
ni hi cap dins els seus
límits-, la influència que aquesta postura del Tribunal Suprem espanyol hagi pogut
tenir en el costum andorrà, puix que es ben sabut que, altra exigència del mateix
Tribunal i concretament
l’aplicació forçosa a Catalunya dels antics articles
60 i 61
del Codi civil espanyol sobre llicència marital
per a la compareixença en judici i contractació
de la dona casada, tingué també àmplia repercussió a la pràctica forense i
notarial andorrana i al propi costum
andorrà, fins al punt de considerar-se el legislador
obligat a derogar la necessitat d’aquella llicència en el Decret de les Delegacions
Permanents del 19 de novembre de 1975 sobre igualtat jurídica entre l’home la
4. “Dret civil vigent a Catalunya”, volum 5, pago 431, Edició del 1923.
— 48 — dona, establint expressament que cadascun dels consorts podia, sense intervenció,
consentiment o autorització
de l’altre exercir professions, obrir, seguir i cancel·lar
comptes bancaris (art. 3), o administrar i disposar dels béns propis (art. 6), tot el
que per Dret català antic ja era així.
Però és precisament dins aquest context un tant confús on es situa la polèmica entre
els partidaris
de la llegítima com una part alíquota del cabdal relicte i del legitimari
com a cohereu o, almenys, com a titular d’un dret real sobre els béns hereditaris,
i els partidaris de la llegítima com un deute de valor que ha de calcular-se sobre
el cabdal relicte i del legitimari com un creditor personal de l’herència. I ambdues
posicions compten, entre els seus defensors, amb juristes de notable prestigi.
1. Entre els que defensen que el legitimari és simplement un creditor personal, protegit
per una acció d’aquesta classe, s’hi troben: Cadafalch, Falguera,
Agulló, Saguer,
Càncer, Duran i Bas, etc.
Aquest darrer ens explica5 que el judici
de testamentaria mai no s’havia utilitzat a
Catalunya
per a reclamar la llegítima i que fou el Tribunal
Suprem espanyol qui ho
permeté prenent partit per una teoria de la llegítima més conforme als principis
generals, però contrària a l’esperit del Dret successori
català. Traduint del castellà el
seu discurs original,
Duran i Bas ens diu:
“Per a la liquidació de la llegítima no s’utilitzava
abans a Catalunya un judici de
testamentaria:
l’ordinari era el que s’utilitzava, ja sigui per a demanar-la, ja sigui
per a reclamar el seu suplement; d’algun temps ençà s’utilitza el judici voluntari de
testamentaria, considerant al legitimari com a hereu. S’ha discutit extensament per
aquest motiu sobre si la llegítima és “pars hereditatis” o “pars bonorum” per a sostenir
en el primer cas que el legitimari, com a hereu, és part legítima per a promoure
el judici voluntari
de testamentaria, sense que el testador pugui prohibir-
lo, perquè
de la llei i no de la seva voluntat deriva el dret d’aquell; i per a pretendre en el segon
que, mer creditor el legitimari, no té dret a promoure aquell judici, majorment si hi
ha una prohibició en el testament. La jurisprudència del Tribunal Suprem s’ha decidit
per la primera opinió, la qual, més conforme als principis generals de dret que l’altra,
especialment
quan la llegítima s’ ha deixat a títol d’ institució,
és no obstant, contrària
a l’esperit de la legislació catalana en matèria de successions; de tal manera que,
al nostre entendre, per a mantenir la unitat del sistema, hauria de declarar-se que
el legitimari
no pot promoure el judici voluntari de testamentaria, si bé a la vegada
hauria d’establir-se que les despeses de valoració de l’herència es consideren com una
càrrega de la mateixa… “
2. l entre els que defensen la postura de què el legitimari és hereu, condòmino de
l’herència, o bé creditor, amb acció real, d’una porció alíquota del cabdal relicte,
5. A la seva “Memoria acerca de las Instituciones del Derecho civil de Cataluña”, pàgines
202 i 203,
Edició de 1883.
— 49 —
malgrat pugui l’hereu “a posteriori” pagar-la en diner, s’hi troben Almeda, Galindo i
Escosura,
Maluquer, Fontova, Brocà i Ameli, Pella, etc.
Diu, per exemple, Pella i Forgas6, que a Catalunya la llegítima
consisteix en la quarta
part dels béns (pars bonorum),
si bé no de l’herència (pars hereditatis), i comentant
després la Constitució “Zelant”, en la part que faculta a l’hereu per a pagar la llegítima
en diners
o en béns immobles, afegeix que:
“Es té aquesta facultat, de pagar l’ hereu les llegítimes en diners o en finques, per un
dels majors
beneficis d’aquesta Constitució i de gran influència
en l’economia de les
famílies. L’hereu, encara que el legitimari posseeix la quarta part en cadascuna de les
coses de l’herència constituint una veritable comunitat
o quota bonorum i d’aquí la
facultat d’aquest de promoure testamentaria, podrà entregar una finca determinada;
d’aquí les paraules de la Constitució: o amb propietat immoble; no la pitjor, sinó a
arbitri de bon home, una finca mitjana, i si sobre això hi hagués discòrdia, seran els
tribunals els qui la resolguin.”
Per la seva part, també Fontova i Esteva7 abunda en la mateixa opinió sostenint que:
“Íntimament lligada amb la quantia de la quota
legitimària està la naturalesa del
dret de llegítima.
Es un dret personal, o bé un dret real del legitimari?
La llegítima és
igual al llegat d’una part quotativa de la herència, al legatus parciarius del Dret romà?
No desenrotllarem els termes de la controvèrsia
haguda entre els partidaris de que
era un dret personal i els que la consideraven dret real. És un debat
històric fallat
definitivament i justament a favor dels segons. La llegítima és un dret real, una part
de la herència abintestat; i el legitimari, un cohereu que succeeix abintestat a una
porció de la herència. Aquesta conclusió, defensada pels nostres clàssics Fontanella
i
Tristany, és la única que està d’ acord amb la teoria jurídica de la llegítima catalana,
i és la patrocinada pel Tribunal Suprem i la Direcció de Registres.”
I una mica més avall afegeix el mateix autor que “donada la naturalesa
del dret de
llegítima, és sa conseqüència llògica el reconeixement, al legitimari, del dret a promoure
el judici voluntari de testamentaria,
per a liquidar la llegítima, encara que’l
testador
li proïbeixi. El Tribunal Suprem, sancionant aquest dret, ha obrat amb estricta
justícia.”
L’opinió de Fontova i Esteva, en afirmar que el legitimari succeeix sempre abintestat
en una quota hereditària marcada per la llei, s’acosta evidentment
al concepte de la
llegítima com una successi6 “contra tabulas”, però oblida, no obstant, l’aforisme de
què nemo pro parte testatus, pro parte intestatus decedere potest, de manera que es
6. A la seva obra “Código civil de Cataluña”, volum 3, pàgines 254 i següents, Edició de 1918,
7. Conferència donada a la Reial Acadèmia de Legislació
i Jurisprudència de Barcelona, el dia 31 de gener
de 1913, recollida a “Conferències de Dret Català llegides
en l’Acadèmia de Jurisprudència i Legislació”,
Edició de 1918, pàg. 466 i ss.
— 50 — fa difícil admetre que, existint testament, la llegítima sigui una quota hereditària
abintestat i, en absència de testament, no és necessari parlar de llegítima. Per això,
–com veurem més endavant–, afirma Roca Sastre que l’institut legitimari
només té
sentit en la successió testamentària, ja que en la intestada, no solament la llegítima,
sina la totalitat de l’herència, la rep el legitimari per ministeri de la llei.
3. Existeix també un altre grup d’autors que no es decideixen per cap de les dues
opinions enfrontades.
Fontanella, per exemple, que paradoxalment és citat per un i altre dels dos grups
teòrics suara mencionats com a recolzador de la seva respectiva posició
doctrinal, va
començar per entendre que l’acció del legitimari era personal, més tard va canviar
d’opinió i finalment acaba per considerar que el problema no queda ben resolt, ni
amb una ni amb l’altra de les posicions doctrinals.
I, per la seva banda, Borrell i Soler8, exposa les dues tesis contraposades,
sense
prendre partit per cap d’elles, però tampoc
sense deixar d’analitzar els obstacles que,
al seu sempre ponderat criteri, s’oposen a la concepció del legitimari com un hereu o
condòmino d’una part aliquota
del cabdal relicte, protegit per una acció real.
Al criteri d’aquest tractadista, la solució més lògica seria la de considerar al legitimari
com a “hereu”, quan és instituït hereu pel testador o el succeeix
abintestat per
preterició, (o també, podríem afegir,
per desheretament injust, perquè correspondria
igualment al desheretat la petitio hereditatis a través
de la querella); com a “legatari”,
quan el testador
assigna al legitimari un llegat en pagament de llegítima;
com a
“legatari parciari”, quan el testador es limita a mencionar al legitimari o li llega “el
que per llegítima li correspongui” sense fixar béns, ni cap suma determinada; i com
un “creditor legal”, quan havent assignat al legitimari menys del que per llegítima li
correspondria, pot demanar el suplement.
La veritat, però, és que no resulta gens fàcil assumir una teoria tan complexa que, en
el fons, acaba per deixar el problema en el seu punt de partida,
en no poder donar
tampoc una concepció unitària.
4. Finalment, també hi han autors com Josep Maria de Porcioles o Ramon Maria Roca
Sastre que intenten,
cadascun a la seva manera, superar la dicotomia tradicional.
El senyor Porcioles intenta superar aquella contraposició doctrinal admetent, en principi,
que la llegítima catalana es pot considerar com a pars bonorum,
–com una quota
del cabdal relicte–, sempre que no s’oblidi, en la definició, la singular facultat de
l’hereu de pagar la llegítima en diner i no, necessàriament,
amb una part dels béns
relictes pel causant. Per això acaba resumint la seva proposició, en la concepció de
la llegítima com a pars bonorum in obligatione i, a l’ensems, pars valoris in solutione.
8. A “Dret civil vigent a Catalunya, Volum 5, pag. 406 i ss., Edició de 1923.
— 51 —
I el senyor Roca Sastre9, escomet la mateixa tasca
superadora, amb una concepció
original que pot resumir-
se així:
a) La institució legitimària s’ha d’emmarcar dins la successió testamentària.
En la
successió intestada,
tots els legitimaris reben la totalitat dels béns de l’herència
que els hi corresponen, –i no solament la llegítima–, per ministeri
de la llei sense
que tampoc
hi hagi cap diferenciació conceptual entre el que reben en pagament
de llegítima i en escreix d’ella; d’aquí que la virtualitat de la institució legitimària
solament es manifesta en la successió testamentària
i solament en ella té la seva
raó d’existència.
b) Però el legitimari, com a tal, no és hereu
ni condómino de cap quota del cabdal
relicte pel testador.
– No és hereu d’allò que hagi de rebre, en concepte de llegítima, per ministeri de
la llei: perquè l’hereu testamentari rep els béns per voluntat del testador i no per
ministeri de la llei; perquè el legitimari
no pot de cap manera, -i podria fer-ho si fos
hereu-, prendre per ell mateix el que li correspongui en concepte de llegítima, sinó
que ha d’esperar a què se li lliuri precisament per l’hereu i, en el seu cas, amb fruits
i interessos, cosa que prova que es tracta, realment, d’un crèdit del legitimari contra
l’herència i no d’un dret de propietat; i perquè, per si lo anterior encara fos poc,
l’hereu testamentari pot pagar al legitimari en diners. Per tant, no li correspon,
en
la seva condició de legitimari, la petitio hereditatis (i li correspondria si fos hereu).
No és cap obstacle al que s’acaba de dir, el fet que el preterit erròniament o el desheretat
injustament
puguin, a través de la querela acabar exercitant
la petitio hereditatis
i, a través d’ella, arribar
a ésser hereus; perquè en aquests supòsits, el que haurà
passat és que s’haurà anul·lat la institució d’hereu, amb la conseqüent obertura
de la successió intestada. l tampoc és obstacle que la llegítima pugui assignar-se
per via de institució, perquè en tal supòsit,
la seva pars hereditatis la rep cada hereu
per voluntat del testador, encara que en aquesta quotapart hereditària s’hi inclogui
també el seu crèdit legitimari.
– No és tampoc, el legitimari com a tal, copropietari
de cap part de l’herència, ni
de cap dels béns concrets que la composen, per les mateixes raons ja exposades i,
principalment, perquè l’hereu el pot pagar amb diners. No hi cap tampoc, per tant,
parlar de pars bonorum.
c) Per contra, pot ben bé afirmar-se que el legitimari, com a tal, té dret a una part
del valor del cabdal relicte, que l’hereu podrà pagar-li en béns o en diners. l com
que aquest dret està sostret a la voluntat del testador i li és atribuït per ministeri
de la llei, té transcendència real i està protegit per una acció real: la de reclamació
de llegítima, que és diferent i independent de l’acció de suplement de naturalesa
9. En el seu treball “Naturaleza jurídica de la legitima”, publicat a la Revista
de Derecho privado, 1944.
— 52 — personal. La primera deriva directament de la llei, i pressuposa la negació del dret
o de la seva efectivitat (lliurament de la llegítima); la segona, pressuposant
el reconeixement
del dret i de la seva efectivitat,
deriva de l’incompliment de l’obligació
de lliurar o de pagar “totalment”.
d) Per tot això i en conclusió, –diu Roca Sastre–, la llegítima catalana no és ni pars
hereditatis,
ni pars bonorum, sinó pars valoris bonorum,
i el dret del legitimari té
transcendència real i està protegit per una acció real.
Sisena
La concepció de Roca Sastre no fou ni molt menys ben acollida per tots els autors
sinó que, en certs sectors doctrinals, fou severament criticada.10
Tanmateix i malgrat l’opinió contrària dels autors que defensen
la idea de què, a
Catalunya, el legitimari és un hereu forçós, un condòmino de l’herència, que té inclús
dret a promoure el judici de testamentaria, el cert és que la concepció original
de Roca Sastre és la que ha acabat triomfant a Catalunya i, al meu entendre, la que
millor defineix les característiques
pròpies de la llegítima catalana i la que millor
encaixa també dins el nostre dret andorrà, tot i que no hi hagin textos normatius
que la recullin expressament.
En efecte.
A poc que s’analitzin els trets de la llegítima al Principat, hom conclourà que coincideixen
amb els que Roca Sastre fixava com a característics de la seva concepció
legitimària i que abans s’han assenyalat. Cal remarcar sobretot:
a) Que a Andorra, com a Catalunya, qualsevol discussió sobre la naturalesa jurídica
de la llegítima,
i les eventuals incidències pràctiques d’aquesta discussió, només
tenen sentit si la institució legitimària
es circumscriu a l’àmbit de la successió
testamentària
o contractual. En la successió intestada, no només la llegítima, sinó
tot el cabdal relicte s’atribueix
per ministeri de la llei, però a títol d’herència
i no
de llegítima.
b) Que a Andorra, com a Catalunya, i a partir
de l’abans transcrita Constitució “Zelant”
de Felip II, no ha resultat mai gens fàcil considerar al legitimari com a un
veritable cohereu o condòmino de l’herència. És clar que l’atribució testamentària
de llegítima pot fer-se per títol d’herència i que, en tal supòsit, el legitimari serà
també hereu, cohereu o condòmino d’una part de l’herència. Però aquesta qualitat
no li vindrà donada per ministeri de la llei, sinó per la simple i exclusiva voluntat
del testador.
El simple legitimari, com a tal, no és considerat
hereu, ni a Andorra ni a Catalunya,
i per això no té facultat de quedar-se una part dels béns en pagament
de llegítima,
o prendre ‘n possessió per pròpia autoritat. l ho podria fer si fos realment cohereu,
10. Vid. Florenci Porpeta Clérigo, en la seva citada Conferència del 27 d’abril de 1945
— 53 —
ja que li correspondria, sobre l’herència indivisa, una quotapart de cadascun dels
béns que la integren. No oblidem que la comunitat hereditària de Dret català és una
comunitat romana proindivís, a diferència de la de Dret castellà que es sol qualificar
de comunitat mancomunada de tipus germànic.
Per les mateixes raons el legitimari, ni a Andorra ni a Catalunya, no pot tampoc
reclamar de l’hereu,
en pagament de llegítima, l’entrega de cap bé en concret, ni de
cap quota o part alíquota dels béns hereditaris
(pars bonorum), sinó solament la part
de la llegítima global que li correspongui, -en diners o en béns a elecció de l’hereu-,
fixant aquella llegítima
global en la quarta part del valor dels béns del causant al
moment de la seva defunció (pars valoris bonorum).
c) Precisament aquesta condició del legitimari
com a simple creditor de l’herència,
és la que li barra el pas al dret a promoure el judici de testamentaria
per a reclamar
la seva llegítima. Prohibició comuna
a Andorra i a Catalunya, explicitada en la llei a
Catalunya, i en la pertinent clàusula d’estil testamentària
al Principat.
Clàusula d’estil que, per una banda, és l’expressió
escrita d’un costum inveterat recolzat
en la consciència jurídica del poble andorrà i, per altra part, palesa igualment
el reflex del debat doctrinal existent a la veïna Espanya sobre aquesta matèria i el
desig d’impedir l’aplicació analògica, al Principat, de la doctrina jurisprudencial del
Tribunal Suprem espanyol
anterior a la Compilació, que admetia aquell judici
de
testamentaria com a facultat del legitimari català.
d) Per tant, cal concloure que, no solament rés no s’oposa a considerar al legitimari
de Dret andorrà
com un creditor de l’herència, igual com succeeix
a Catalunya sinó
que, positivament,
aquests són els trets caracteristics de la llegítima andorrana que
caldria tenir en compte de lege ferenda, per tal de definir legislativament la llegítima
al Principat.
És cert que, a Andorra, encara pot discutirse
si l’acció de reclamació de llegítima és
una acció real ex lege, com diu Roca Sastre i acceptava la Compilació, o bé una acció
personal també ex lege, com diu Borrell Soler.
– En favor de la naturalesa real de l’acció de reclamació de llegítima, podria argumentar-
se que si aquesta ha estat atribuïda a títol d’institució d’hereu,
correspondrà
al legitimari, -per bé que en tant que hereu-, la petitio hereditatis o la familiae erciscundae
que són reals; i si, per contra ha estat atribuïda la llegítima a títol de llegat,
hauria de correspondre igualment al legitimari, -en tant que legatari-, una hipoteca
legal tàcita sobre els béns que l’obligat a entregar el llegat (hereu), ha rebut en
l’herència de l’ordenant i, per conseqüent, la corresponent
acció hipotecària, d’acord
amb el que prescriu
l’Emperador Justinià al Llibre VI, Títol XLIII, llei 1a. del Codi.
– En favor de la naturalesa personal de l’acció
de reclamació de llegítima, pot argumentar-
se fonamentalment
que és una acció que únicament protegeix un deute de
valor o un dret de crèdit; que, el caràcter real de la petitio hereditatis o de la familiae
— 54 — erciscundae
és innegable, però no competeixen al legitimari
en tant que simple legitimari,
sinó en tant que hereu o cohereu; que la hipoteca legal tàcita sobre els béns
rebuts del causant per qui ha d’entregar el llegat, protegiria en tot cas al legitimari
en tant que legatari i no pas per la seva condició de legitimari.
De manera que, en
definitiva, no és l’acció de reclamació de llegítima la que és real ex lege, sinó altres
accions que poden competir a l’hereu i al legatari
i que no poden confondre’ s amb
aquella, encara que concorri en l’hereu o en el legatari la condició conjunta de legitimari
o s’atribueixi la llegítima per via d’institució o de llegat.
Però, en veritat, a Andorra no té transcendència aquesta discussió des del moment
en què, per una banda, tant l’acció de reclamació de llegítima com la de suplement
prescriuen als trenta anys de la mort del causant i, per altra part, compte tingut
que, es vulgui real o personal l’acció de reclamació de llegítima, -la de suplement
sempre ha estat personal-, no està protegida, ella mateixa, per cap hipoteca legal,
ni tampoc hi ha cap afectació legal dels béns hereditaris amb transcendència real
que l’empari, sinó que, en principi, s’exercitarà, -com la de suplement-, contra tot
el patrimoni de l’hereu, provingui o no del causant i baldament només el relicte per
aquest serveixi per a determinar-ne la quantia. De manera que, en definitiva, per a
la determinació de la quantia de la llegítima només es tindrà en compte el patrimoni
provinent del causant, fins i tot aquella part que ja no estigui en possessió
de l’hereu, mentre que, pel contrari, l’acció de reclamació de llegítima només podrà
adreçar-se contra el patrimoni de l’hereu, fins i tot contra
aquella part del mateix
que no provingui del causant de la llegítima.
Setena
El present treball de recerca i interpretació no podria considerar-se complert sense
incloure-hi l’aportació que efectua en la matèria la doctrina del Tribunal Superior
de Justícia, en l’exercici de la seva alta responsabilitat de determinar i declarar el
dret patri.
La jurisprudència del Tribunal Superior de Justícia s’inclina definitivament per la
tesi conforme a la qual la legítima andorrana constitueix un dret de crèdit respecte
l’herència.
En efecte. La Sentència de 6 d’abril de 1995 reconeix expressament aquesta concepció
quan afirma que “cal tenir present també que la llegítima és en el dret andorrà i
català una pars valoris bonorum, que atribueix al legitimari un dret de crèdit contra
l’hereu o contra la persona obligada al pagament de la llegítima”.
Malgrat no sovintegin altres Sentències amb un pronunciament tan clar d’aquesta
naturalesa jurídica de la llegítima, sí n’existeixen altres que convergeixen en aquest
mateix punt de partida i acaben extraient diverses conseqüències i manifestacions
que responen, precisament, al fet de concebre la llegítima com a deute de valor.
Entre aquestes conseqüències i manifestacions són a destacar les següents:
— 55 —
(i) la legitimitat de la disposició testamentària o capitular en mèrits de la qual l’assignació
dels drets legitimaris que corresponen als fills en l’herència del pare i en la de
la mare, l’efectua el darrer progenitor sobrevivent amb càrrec a la seva sola herència:
És aquest el supòsit de fet que serveix d’antecedent a la Sentència de 12 de gener de
1995, que resol una reclamació de llegítima plantejada a propòsit del següent cas:
“El dia 4 de gener de 1932 s’atorgà una escriptura de capítols matrimonials, en la
qual la Sra. Rosa D.R., obrant en nom propi i actuant també la clàusula de confiança
que li havia conferit el seu marit difunt, va atorgar un heretament i donació universal
pura i irrevocable a favor de la seva filla Sra. Filomena T.D., amb reserva d’usdefruït a
favor de l’heretant. En el pacte quart d’aquesta escriptura de capítols matrimonials els
cònjuges Srs. Josep F.B. i Filomena T.D. prometien heretar dels seus béns a un fill o fills
de llur matrimoni i, morint sense haver-ho fet, el que premorís facultava al sobrevivent
per a fer-ho dels béns del premort.
L’hereva instituïda en aquests capítols, la Sra. Filomena T.D., va morir el dia 10 de
setembre de 1983. El dia 30 de gener de 1984 s’atorgà una altra escriptura de capítols
matrimonials amb motiu del matrimoni que ja havia contret la Sra. Mercè F.T.,
filla dels esmentats consorts Srs. Josep F.B. i Filomena T.D., amb el Sr. Antoni B.R. En
aquesta escriptura de capítols matrimonials el Sr. Josep F.B., en ús de les facultats
que li havia conferit la seva esposa en l’esmentada escriptura de capítols matrimonials
de l’any 1932, instituïa hereva la seva filla Sra. Mercè F.T. de tots els béns i drets que
havia deixat la seva difunta esposa Sra. Filomena T.D. (pacte primer), i en el pacte
tercer es va convenir que en pagament de tots els drets legitimaris paterns i materns
que corresponien a la seva filla Dolors F.T., avui difunta, dota els seus néts Enric i
Josepa O.F. amb les quantitats de cinc-centes mil pessetes (500.000 Pta.) a cada un”
Vegi’s doncs la referència a aquesta pràctica gens infreqüent al Principat, en mèrits
de la qual el disponent assigna drets legitimaris de l’herència pròpia i també d’altri.
I ho fa no pas en qualitat d’hereu distributari d’aquest tercer, perquè com afegeix
la calendada Sentència, “el fet que aquesta senyora hagués facultat el seu marit per
elegir hereu entre els fills comuns i fixar l’import de les llegítimes que graven l’herència
materna, no modifica aquesta conclusió. Ja que el consort supervivent amb facultat
d’elegir hereu o distribuir l’herència entre els fills comuns, encara que a voltes se l’anomena
hereu distributari, no té la condició d’hereu del consort premort i, per tant, no
pot tenir la condició de causant dels fills comuns en relació amb els béns que formen
el cabdal hereditari del cònjuge premort”.
En termes semblants disposa la Sentència de 27 de juliol de 1995:
“Certament l’hereu és en els casos generals la persona obligada al pagament de la
llegítima, però aquesta obligació és compatible amb l’existència d’altres persones, no
obligades però sí legitimades per a pagar les llegítimes que graven l’herència del cònjuge
premort, ja que d’acord amb la tradició jurídica catalana i andorrana, s’ha entès
— 56 — sempre que el consort supervivent que pot elegir hereu entre els fills comuns, i que a
més a més sigui usufructuari de l’herència del premort, està facultat per a determinar
i pagar les llegítimes”.
Aquesta flexibilitat en l’assignació i el pagament de drets legitimaris és compatible
amb la naturalesa de deute de valor, mentre que trobaria dificultat d’encaix en la tesi
conforme a la qual la llegítima és part de l’herència o part dels béns de l’herència.
(ii) la primacia del principi nominalista versus el principi valoralista en el càlcul de
la llegítima:
Es fa així referència als criteris enfrontats en la controvèrsia sobre si la quantitat corresponent
als drets legitimaris, que es fixa d’acord amb el valor dels béns hereditaris
al temps de la mort del causant de la successió, s’ha d’actualitzar o no segons la
devaluació que ha experimentat el diner des de l’obertura de la successió i fins el
moment de pagament de la llegítima (per tal d’evitar un perjudici al legitimari i un
enriquiment injust de l’hereu).
El Tribunal Superior de Justícia reconeix que la circumstància de no estar previst el
problema de la inflació monetària en les disposicions legals catalanes que regeixen
el càlcul i pagament de la llegítima, “no ha d’impedir que els organismes jurisdiccionals
del Principat estableixin quin és el criteri que s’ha de seguir en els temps actuals
pel cas de pagament de la llegítima en diners” (Sentència de 6 d’abril de 1995).
Doncs bé. La jurisprudència s’inclina clarament pel principi nominalista, que exclou
la revaloració de la llegítima per a subsanar la devaluació del diner; i això precisament
en base a què la llegítima andorrana és un dret de crèdit. Continua dient la
Sentència darrerament citada:
“per consegüent no es pot imposar un criteri valorista per resolució judicial, ja que la
reclamació de la llegítima es tradueix en la reclamació d’una quantitat de diners per
tal de satisfer el crèdit del legitimari, que no té dret a una part dels béns hereditaris
segons la configuració de la llegítima en el dret andorrà”.
En el mateix sentit es manifesta la Sentència de 26 d’octubre de 1995, en el Fonament
de Dret IV.
(iii) la necessitat d’impetrar l’auxili judicial pel legitimari que vulgui obtenir informació
sobre la composició de l’herència:
Així es reconeix en l’Aute de 20 de setembre de 2001, que disposa:
“La instant és legitimària del seu difunt pare (…). Té per tant evident interès legítim
de conèixer quins són els béns deferits pel causant; però en la seva qualitat de
legitimària, no d’hereva, li esdevé impossible sense l’ajut judicial, poder esbrinar els
comptes bancaris que el causant hagués deixat al Principat, devent el Batlle atorgar
l’auxili que li és demanat per persona legitimada per sol·licitar-lo”.
— 57 —
Tot el qual solament és congruent amb l’assimilació al dret de crèdit, i no pas a un
dret sobre l’herència o sobre els béns d’aquesta.
(iv) la manca de legitimació activa per l’exercici de l’acció de petició d’herència:
Així ho expressa la Sentència de 17 de març de 2005, quan afirma:
“En efecte, l’acció de petició d’herència és aquella que s’exercita per part de l’hereu
i cerca la declaració del seu títol d’hereu, front a aquells que el neguen (cfr. Digest
5,3,4), i la restitució dels béns i drets hereditaris (STSJA de 25-5-1994) i, com és de
veure no és aquesta l’acció exercitada respecte de l’herència del pare, tota vegada que
els legitimaris són simplement creditors envers l’hereu o la persona obligada a pagar la
llegítima, d’acord amb les previsions de la constitució de Felip II de l’any 1585 (Llibre
IV, títol V, constitució 2a del volum 1r de les Constitucions i altres drets de Catalunya)
i, si bé és possible que la llegítima s’atribueixi, entre altres vies, a títol d’hereu, això
no s’esdevé en el present cas”.
(v) i la manca de legitimació activa per l’exercici del dret de retenció:
En fi, la manca d’eficàcia real sobre els béns de l’herència del dret del legitimari es
plasma igualment amb la negació d’aquesta facultat garantista. Afirma l’Aute de 25
de setembre de 2003:
“… encara que la llegítima s’hagi de conceptuar com un límit a la llibertat de testar,
que amb caire imperatiu, en relació al causant, suposa l’atribució envers els legitimaris
d’una quarta part de l’herència, segons les normes de computació legitimària,
no existeix ni a les Novel·les que la contemplaven (cfr. Novel·la 115) ni a la Constitució
de Felip II l’any 1585 ni a la Llei de reforma del dret de successions de l’any
1989 l’atribució del ius retentionis com a garantia per recolzar el dret que ostenta el
legitimari, i si és el cas els seus hereus, a percebre la llegítima que li pertoca. Per consegüent,
i des de l’òptica esmentada, no es pot entendre existent un dret de retenció
que garanteixi el dret al pagament de la llegítima, tota vegada que aquest supòsit ni
es va contemplar històricament amb la concessió de la garantia retentòria ni es fa al
dret actualment vigent”.
Vuitena
En conclusió, doncs, si resulta obvi que, per damunt de discussions i polèmiques
que semblen avui obsoletes i inoperants, la llegítima a Andorra actualment ha de
considerar-se un deute de valor, un crèdit contra l’herència, la conseqüència a
què ens ha de portar aquesta construcció doctrinal és que, també des d’un punt de
vista teòric, es convalida la pràctica testamentària i capitular que posen de manifest
les clàusules a què ens hem referit a l’encapçalament d’aquest treball.
Es tracta, efectivament, de clàusules testamentàries
i capitulars que tenen una evident
utilitat pràctica, majorment a les poblacions agrícoles i de patrimonis immobiliaris
petits, en el sentit d’impedir la desmembració dels dits patrimonis, en clara
— 58 — harmonia
amb la “ratio legis” de la Constitució “Zelant”, i que ni neguen la llegítima,
ni el dret del legitimari, ni les seves accions per a obtenir-ne el pagament.
Donat que el legitimari és un creditor de l’herència, el crèdit del qual s’ha de determinar
en funció dels béns del causant, –però que l’hereu pot pagar en béns o en
diner–, és perfectament clar que el testador, per exemple, no desconeix aquest dret
del legitimari quan li assigna un bé propi o diners en pagament de llegítima paterna
i materna, o quan l’hereu paga la llegítima del pare amb un bé propi o procedent de
l’herència de la mare. En ambdós casos, i en tots els altres que contemplen aquelles
clàusules, el legitimari obté la satisfacció del seu dret, d’acord amb el valor dels
béns del causant de la llegítima que se li paga i, sovint encara, se li paga més del
que legalment li correspondria. Però si en algun supòsit li sembla que allò que li
dóna el pare o l’hereu en pagament de la llegítima paterna i/o materna, no satisfà
els seus drets legitimaris paterns i/o materns, sempre pot reclamar el que legalment
li correspongui per una i altra llegítimes, renunciant, si és necessari, l’assignació o
la donació o pagament concrets que no li plauen.
El que la llei vol és que el legitimari obtingui una compensació patrimonial
sobre el valor de l’herència del seu causant, però li és indiferent que aquesta compensació
la rebi el creditor amb diners o amb béns, sempre que la quantia sigui, com
a mínim, la legal. Característica essencial, que amplia l’autonomia de la voluntat del
testador en defensa del patrimoni familiar, a través d’aquelles clàusules testamentàries,
sovint reforçades amb la corresponent Cautela Soccini.
Andorra la Vella, 26 d’abril de 1994 i 21 de març de 2014.
Extracte del treball “Naturalesa jurídica de la llegítima catalana”, elaborat per Josep Maria Arqués i
Campillo i datat el mes d’abril de 1994, completat per Daniel Arqués i Tomàs amb les aportacions en la
matèria efectuades per la jurisprudència de la Sala Civil del Tribunal Superior de Justícia.
— 59 —
El dret a un procés degut:
visió jurisprudencial de l’article 10
de la Constitució i de l’article 6.1
del Conveni europeu dels drets humans
Francesc Badia Gomis
Degà del Col∙legi Oficial d’Advocats d’Andorra
— 60 — Article 10 CA
1. Es reconeix el dret a la jurisdicció, a obtenir d’aquesta una decisió fonamentada
en Dret, i a un procés degut, substanciat per un tribunal imparcial predeterminat
per la llei.
2. Es garanteix a tothom el dret a la defensa i a l’assistència tècnica d’un lletrat,
a un judici de durada raonable, a la presumpció d’innocència, a ésser informat
de l’acusació, a no confessar-se culpable, a no declarar en contra d’ell mateix
i, en els processos penals, al recurs.
3. La llei regularà els supòsits en què, per garantir el principi d’igualtat, la justícia
ha d’ésser gratuïta.
Article 6.1 CEDH
1. Tota persona té dret que la seva causa sigui vista equitablement, públicament i
en un termini raonable, per un tribunal independent i imparcial, establert per la
llei, que decideixi sigui sobre els litigis en relació amb els seus drets o les seves
obligacions de caràcter civil, sigui sobre els fonaments de tota acusació en matèria
penal dirigida contra ella. La sentència ha de ser pronunciada públicament,
però l’accés a la sala d’audiència pot ser prohibit a la premsa i al públic durant
tot o una part del judici en interès de la moral, de l’ordre públic o de la seguretat
nacional en una societat democràtica, quan els interessos dels menors o la
protecció de la vida privada de les parts en el procés així ho exigeixin o, en la
mesura considerada estrictament necessària pel tribunal, quan en circumstàncies
especials la publicitat pogués perjudicar els interessos de la justícia.
Tot i que la Constitució fa referència al dret a un “procés degut” i el Conveni parla de
dret a un “judici equitable (o equitatiu)”, hem de concloure que totes dues normes
al·ludeixen a un mateix dret, encara que amb matisos importants. En aquest treball
utilitzarem una i altra expressió per parlar d’aquest dret que la jurisprudència dels
nostres tribunals ha qualificat de fonament de les garanties processals.
Pel seu camp d’actuació, tant l’article 10 CA com l’article 6 CEDH són probablement
les disposicions sobre drets humans amb més possibilitats efectives de fer passos
endavant en el pedregós camí per aconseguir que el respecte per la dignitat humana
sigui un objectiu cert i abastable i no pas una aspiració quimèrica.
El dret fonamental a un procés degut –com ha declarat el Tribunal Constitucional–.1
s’estén, més enllà de la mateixa instància, a les etapes anterior i posterior mitjançant
el dret a l’accés a un tribunal i el dret a l’execució de la decisió.
1. Cf. STC 2010-31-RE: “Quan aquest precepte es refereix al ‘procés degut’ formula una exigència aplicable
tant als processos ordinaris declaratius, constitutius o de condemna, com als processos d’execució
pròpiament dits.”
— 61 —
Una simple lectura de l’article 6.1 CEDH o de l’article 10 CA permet constatar la
multiplicitat de drets que s’engloben sota el significat de procés degut i de judici
equitable. La jurisprudència dels tribunals andorrans i del Tribunal Europeu dels
Drets Humans (TEDH), s’ha encarregat d’enriquir aquest significat, de perfilar-ne els
límits i de mostrar-ne noves manifestacions,2 d’acord amb les normes respectives,
cada òrgan dins l’àmbit de les seves competències.
En aquest escrit es repassa el contingut d’alguns dels aspectes més rellevants dels
articles esmentats d’acord amb les precisions i la interpretació de la jurisprudència
andorrana i europea. L’anàlisi conjunta de la jurisprudència sobre els dos articles pot
tenir interès en la mesura que, d’acord amb una assentada jurisprudència constitucional
“l’article 10 de la Constitució ha d’interpretar-se tenint en compte l’article 6
del Conveni europeu dels drets humans, ja que aquest Conveni forma part de l’ordenament
jurídic andorrà, de conformitat amb l’article 3.4 de la Constitució, tot i que
no és una norma constitucional.”3
Una de les característiques de la jurisprudència sobre aquesta qüestió és la
utilització d’un llenguatge enormement mesurat, ple de matisos i condicions, i entretallat
per nombroses especificacions en la valoració de cada cas concret. L’expressió
jurisprudencial és precisa, concreta i específica, i només generalitza en casos
premeditadament volguts. Aquesta circumstància fa que de vegades la decisió i les
valoracions fetes per a un afer concret siguin difícilment extrapolables a un altre
afer similar i dificulta la construcció d’una doctrina general, senzilla i establerta
sense cap fissura. La jurisprudència sobre aquests articles és de casos concrets i específics:
què ha decidit el Tribunal davant d’un cas exactament d’unes determinades
característiques i no d’unes altres. La majoria de drets d’aquests dos articles són
analitzats sempre tenint en compte criteris com la complexitat processal, l’actitud
processal de les parts, l’activitat desenvolupada pels tribunals, la dificultat de l’afer
o la diligència dels jutges, en tots els casos sense perdre de vista les característiques
específiques de la qüestió concreta. 4
Un resum com el que es presenta a continuació corre forçosament el risc d’oferir una
visió excessivament simplificada o incompleta de la jurisprudència sobre aquests
articles i s’ha de tenir en compte la precaució esmentada. Per això constitueix més
una pinzellada sobre la interpretació que en fan els tribunals que no pas un repàs
detallat de tota la casuística.
2. Tribunal Europeu de Drets Humans. Guide sur l’article 6. Droit à un procès equitable (volet civil) (2013)
Consell d’Europa. <http://echr.coe.int/Documents/Guide_Art_6_FRA.pdf>
3. Cf. Entre altres, STC 2000-3-RE; 2007-2-RE, 7-9-2010.
4. Per exemple, entre moltes altres, en relació amb la durada raonable del judici, STC 2006-17-RE i STC
2011-34-RE.
— 62 — Un dret no absolut.
El dret a un procés degut no és absolut. Més enllà de les restriccions que imposa la
redacció dels articles pel que fa al camp d’aplicació, hi ha limitacions necessàries
per garantir una bona organització de l’administració de justícia i el principi de
seguretat jurídica.
Segons el TEDH, les limitacions a aquest dret no poden restringir l’accés de l’individu
d’una manera o fins al punt que el dret d’accés quedi afectat en la seva mateixa
substància. Entre altres, el TEDH destaca la necessitat que hi hagi un “objectiu
legítim” i una “relació raonable de proporcionalitat entre els mitjans utilitzats i
l’objectiu perseguit” per acceptar les limitacions que es poden considerar conformes
a l’article 6.1 del Conveni. La jurisprudència del TEDH té en compte aquests
criteris per resoldre els casos d’immunitat establerts, generalment admesos com a
compatibles amb l’article 6, però també susceptibles de contravenir-lo: per exemple
la immunitat de jurisdicció de les organitzacions internacionals davant el jutge
nacional, la immunitat de jurisdicció i d’execució dels estats o la immunitat parlamentària,
entre altres.
En el mateix sentit, la jurisprudència tant del Tribunal Superior de Justícia (TSJ)
com del Tribunal Constitucional (TC) en dibuixa els límits.5 En constitueixen exemples,
la precisió reiterada que el dret a la jurisdicció no suposa el dret a obtenir
una decisió favorable,6 o les nombroses precisions en relació amb la motivació de
la decisió judicial.7
5. Alhora que en remarca el caràcter fonamental dins l’article 10 CA. Cf. STC 1996-9-RE: “El dret d’accés a la
justícia és el fonament de la resta dels drets que protegeix el dret fonamental a la protecció judicial i sense
indefensió. I, per això, el tribunal competent que denega a un ciutadà una sentència que es pronunciï
sobre totes les peticions de l’autor fa inútil tota la resta de garanties processals contingudes en l’article 10
de la Constitució, en què es ‘reconeix el dret a la jurisdicció’, com un dret general dret font del qual deriven
tots els drets continguts en l’article 10 apartats primer i segon.” Sentència citada a Bartumeu Martínez, I.
Legislació i jurisprudència constitucional del Principat d’Andorra. Col·lecció Jurídica Set Claus. Ed. Fundació
Julià Reig, Premsa Andorrana SA i Edicions del Diari d’Andorra i l’autor. 2a edició, març del 2003.
6. Entre moltes altres decisions, cf. ATSJC del 9 de juny de 2005: “En efecte, segons la jurisprudència
del Tribunal Constitucional, el dret a la jurisdicció és el dret reconegut a tots els ciutadans a promoure
l’activitat jurisdiccional sobre les pretensions deduïdes, amb el fonament que aquesta decisió no ha
d’ésser necessàriament favorable a les pretensions de l’actor”.
7. Cf. ATC 2010-10-RE: “Aquest Tribunal ha de recordar que per tal que una empara sigui admissible
en virtut d’una al·legació de manca de motivació, com aquest és el cas aquí, cal que es compleixi un
“cànon de constitucionalitat” determinat. No és suficient que el recurrent, segons el seu parer, consideri
insuficients o errònies les raons de les resolucions judicials impugnades. Ni tan sols basta que aquestes
raons poguessin ser, des de la perspectiva de la legalitat ordinària, més o menys discutibles. No es tracta
d’això, perquè el Tribunal Constitucional no és una jurisdicció ordinària. I allò que cal denunciar i raonar,
si s’escau, és que les resolucions impugnades manquen d’un raonament mínim per tal d’arribar a la decisió
o que aquest sigui inconsistent des del punt de vista lògic, o resulti arbitrari o absurd o que s’hagi
produït una indefensió evident del recurrent.” En el mateix sentit ATSJA del 22 de juliol de 2010: “Que
la interessada estigui disconforme amb el contingut d’aquesta resolució no suposa, evidentment, que
— 63 —
Segons el TEDH són limitacions en principi conformes, les restriccions de temps i
d’espai per interposar recursos, en què els estats disposen d’un cert marge d’apreciació
(Luordo c. Itàlia). Però no ho són sempre, perquè aquestes limitacions no poden
impedir que el justiciable utilitzi una via de recurs disponible (Miragall Escolano i
altres c. Espanya; Zvolsky i Zvolska c. la República Txeca).
Igualment, el dret d’accés pot resultar limitat, en determinades circumstàncies, per
restriccions que el TEDH considera legítimes com ara l’establiment de terminis legals
de prescripció (Stubbings i altres c. el Regne Unit).
Un dret concret i efectiu.
El dret a un procés degut és un dret concret i efectiu, una exigència que es concreta
en requeriments diversos.
El Tribunal Superior de Justícia adverteix que no es poden imposar als ciutadans
traves o obstacles que impedeixin l’eficàcia dels drets compresos a l’article 10 CA,
fins i tot si aquests obstacles no provenen de la mateixa administració de justícia
sinó de col·laboradors o cooperadors particulars.8
D’acord amb el TEDH, el dret d’accés a un tribunal comporta necessàriament que
aquest dret ha d’estar previst i, a més, ha de ser possible: la concreció i l’efectivitat
del dret poden resultar afectades, per exemple, per un cost prohibitiu del
procediment en relació amb la capacitat financera del justiciable (Aït-Mouhoub c.
França; Kreuz c. Polònia (no 1); per uns terminis en matèria de recurs que portin a
la inadmissió (Melnyk c. Ucraïna) o per l’existència d’obstacles processals que impedeixin
o limitin les possibilitats d’accedir a un tribunal (RTBF c. Bèlgica; Philis
c. Grècia).
El dret d’accés a un tribunal també comporta la garantia per al justiciable de disposar
dels mitjans adequats per arribar fins a una solució jurisdiccional del litigi (Ganci
c. Itàlia).
s’hagi vulnerat el dret fonamental a la jurisdicció, ja que la Constitució no garanteix que s’obtingui un
pronunciament favorable a les respectives pretensions de les parts, sinó que aquestes siguin examinades
i resoltes conforme a dret, en sentit estimatori o desestimatori.”
8. Cf. ATSJC 2011-10, del 23 de novembre: “Si bé és cert, com així ho recull encertadament l’Hble. Batlle
en la seva resolució, que el Batlle té l’obligació de portar a terme tota aquella actuació que sigui necessària
per tal que es produeixi l’abonament de les despeses que ha generat la pràctica de les proves sol·
licitades per les parts i que afecten a tercers aliens al procés, no ho és menys que correspon als òrgans
judicials i tribunals vetllar per tal que el dret a la jurisdicció contemplat a l’article 10 de la C.A. sigui un
dret efectiu, de forma que no es puguin imposar als ciutadans traves o obstacles, de l’índole que siguin,
que puguin impedir el dret a l’obtenció d’una resolució judicial sobre el fons, pel jutge que determina la
llei, i en un temps adequat a les circumstàncies del procés i la seva complexitat.”
— 64 — I, finalment, també abasta el dret a l’execució de les sentències. L’execució forma
part del judici en el sentit dels articles 6 CEDH i 10 CA.9 El TEDH ha declarat que
aquest dret d’accés deixaria de ser un dret si l’ordenament jurídic intern d’un estat
permetés que una decisió judicial definitiva i obligatòria acabés sent inoperant en
detriment d’una part. (Hornsby c. Grècia).10
Els articles 10 CA i 6.1 CEDH contenen una sèrie de conceptes –expressats de diferent
manera i alguns implícits– que la jurisprudència ha anat configurant i que constitueixen
el contingut mateix del dret a un procés degut. A continuació s’examinen
els elements principals tal com els ha anat interpretant i configurant la jurisprudència
dels tribunals competents.
Equitat.
És el primer concepte que convé definir. L’article 10 CA no esmenta literalment
el terme, tot i que el Tribunal Constitucional, mitjançant les seves decisions, ha
considerat l’equitat com el paraigua sota el qual es despleguen els drets que es garanteixen
a l’article 10.11 La nostra jurisprudència s’hi refereix contínuament com un
dels criteris bàsics per valorar qualsevol decisió judicial, per sobre fins i tot de molts
altres criteris. En són exemples, entre molts altres, l’aplicació del criteri d’equitat
per imposar les costes processals;12 juntament amb el principi d’imparcialitat,13 per
9. Cf. STC 2010-31-RE esmentada.
10. Cf. Casadevall Medrano, J. (2012) El Convenio europeo de derechos humanos, el Tribunal de Estrasburgo
y su jurisprudencia, Tirant lo Blanch, València, p. 278-279, par. 443.
11. Cf. per exemple, establint la relació intrínseca entre equitat, contradicció i igualtat d’armes per
garantir el procés just de l’article 10, STC 2012-12-RE: “Un procediment just és la condició necessària
i prèvia a un jutjament just; ara bé, un procediment just és aquell que privilegia el diàleg entre les
parts al procés. És efectivament, la noció d’equitat en el sentit d’aequus que connota la idea d’equilibri
que ha d’orientar la interpretació dels principis del contradictori i de la igualtat d’armes. Aquest primer
principi implica ‘la facultat per les parts en un procés, penal o civil, de prendre coneixement de qualsevol
document o observació presentades al jutge, fins i tot per part d’un magistrat independent, amb
l’objectiu d’influir en la seva decisió i de debatre-la’ (TEDH del 20 de febrer de 1996, Lobo Machado c/
Portugal, paràgraf 31). Pel que fa a la igualtat de les armes, es tracta d’oferir “a cada una de les parts
la possibilitat raonable de presentar la seva causa en unes condicions que no la posin en una situació
de desavantatge clar en relació amb la contrapart” (TEDH del 24 de febrer de 1997, De Haes i Gijsels c/
Bèlgica, paràgraf 53 o del 16 de juny del 2005, Storck c/ Alemanya, paràgraf 161).”
12. Cf. ATSJC-006/12: “[…] procedeix determinar amb equitat un import raonable que aquesta part
haurà de pagar en concepte de condemna en costes processals, cosa que no s’ha realitzat en l’Aute
recorregut.” En el mateix sentit, ATSJC-0103/09: “[…] seria del tot injust i contrari a l’equitat que un
treballador hagués de fer front a costes judicials per a l’obtenció dels seus drets que són fruit de la
seva feina, o per a l’obtenció d’una indemnització resultant d’un incompliment de les seves obligacions
contractuals per part de l’empresari.”
13. Cf. ATSJ-016/10: “pel que fa a la imparcialitat, s’entén la possessió per part del jutge de les condicions
objectives i subjectives que li permeten mantenir l’equitat o neutralitat del seu criteri sense que
— 65 —
interpretar la gravetat del mancament o quan es tracta de decidir entre la seguretat
jurídica i la seguretat material.14
El CEDH conté el terme equitable o equitatiu en la mateixa denominació del dret.
I l’article 6.1 comença amb una afirmació clara i precisa: “Tota persona té dret que
la seva causa sigui vista equitablement”. El dret a un judici equitable garanteix en
primer lloc l’equitat. En realitat l’equitat es fa efectiva amb el compliment de tots
els requeriments establerts per l’article 6 CEDH i es concreta en uns requisits diversos
que inclouen obligacions i garanties tan diverses com la necessitat que el dret
sigui realment efectiu, que hi hagi una participació adequada del justiciable, que les
parts tinguin accés als documents útils en possessió de l’administració –acceptant
en aquest cas les formalitats prèvies establertes–, etc.
Segons el TEDH, l’equitat del procediment s’ha d’apreciar mitjançant un examen del
procediment en el seu conjunt (Ankerl c. Suïssa). Per valorar l’equitat, doncs, cal
examinar una multitud de paràmetres: la manera com s’han obtingut les proves (Elsholz
c. Alemanya), l’admissió de testimonis (Dombo Beheer B. V. C. Països Baixos); els
termes concrets en què s’ha refusat un peritatge (H. C. França), etc.
I finalment, a més de fer-la possible de manera concreta i efectiva, l’equitat que es
vol garantir ha de ser aparent. El TEDH ha subratllat la importància de les aparences
en matèria d’administració de justícia, que es justifica per la sensibilitat creixent
dels ciutadans en relació amb les garanties d’una bona justícia (Kress c. França [GC];
Lobo Machado c. Portugal).
Concepte de tribunal.
L’article 10 CA i l’article 6.1 CEDH coincideixen quasi literalment en l’expressió dels
requisits d’imparcialitat i de predeterminació legal del tribunal. L’article 10 CA estableix
que el procés degut ha de ser “substanciat per un tribunal imparcial predeterminat
per la llei” i l’article 6.1 fa referència a un “tribunal independent i imparcial,
establert per la llei”. Es tracta en tots dos casos de determinar quin “tribunal” és el
que ha de veure equitablement les causes o de garantir el procés degut.
estigui mediatitzat ni per les seves relacions amb les parts, ni per les que mantinguin amb l’objecte
del procés ni per la seva relació orgànica o funcional amb el mateix. És incontrovertible que el Tribunal
Superior de Justícia.”
14. Cf. STSJC-166/08: “Com destaca la Sentència d’aquesta Sala de 24 de novembre de 1994, entre
altres, en el conflicte entre seguretat jurídica i justícia material s’ha d’optar en alguns casos, de forma
excepcional, d’acord amb les circumstàncies i valorant conjuntament les proves aportades a les actuacions
(ja que rarament es poden trobar indicis directes) per aplicar el criteri d’equitat i acollir del principi
de bona fe, penetrant en el substrat personal de les entitats i fent responsables de les obligacions de la
societat a les persones físiques que en formen part, per evitar que s’abusi de la independència i de la
limitació de responsabilitat que pot comportar la creació d’una persona jurídica en perjudici de tercers.”
— 66 — Des de les sentències dels primers anys, la jurisprudència del Tribunal Constitucional
ha posat en relleu aquesta estreta connexió entre els dos articles.15
Amb independència de la designació que tingui, el tribunal a què tot individu té dret
es caracteritza des del punt de vista material per la seva funció jurisdiccional: concretament
és l’òrgan que decideix, prenent com a base normes de dret, amb plenitud
de jurisdicció i com a conseqüència d’un procediment organitzat, qualsevol qüestió
de la qual sigui competent (Srameck c. Àustria; Xipre c. Turquia).
El tribunal a què donen dret la CA i el CEDH és un òrgan competent, independent,
amb plenitud de jurisdicció i establert per la llei. És l’òrgan que té el poder de dictar
una decisió obligatòria que no pot ser modificada per una autoritat no judicial
en detriment d’una part (Van de Hurk c. Països Baixos) i que no renuncia a cap dels
components de la funció de jutjar (Chevrol c. França).
S’ha de tractar d’un tribunal “independent”, és dir, ha de disposar d’una llibertat absoluta,
sense prevencions o prejudicis derivats d’una relació o un contracte previs
amb l’objecte del procés.16 No pot estar subordinat a cap autoritat, de manera que
no hi ha d’haver interferències per part dels poders executiu i legislatiu en el nomenament
dels jutges i magistrats (Filippini c. San Marino).
Els criteris principals del TEDH per valorar la independència del tribunal (Langborger
c. Suècia; Kleyn i altres c. Països Baixos) són, entre altres, el sistema de designació
dels membres, la durada del mandat dels membres, les garanties contra pressions exteriors
i fins i tot, en circumstàncies ben determinades, l’aparença d’independència.
15. Cf. STC 1999-9-RE, citada a Bartumeu Martínez, I., op. cit.: “Doncs bé, amb caràcter previ a l’anàlisi
d’aquesta pretensió, cal delimitar els trets generals que acompanyen el dret constitucional al
jutge o tribunal imparcial predeterminat per la llei. En aquest sentit, els elements que configuren
l’objecte d’aquest dret són dos: d’una banda, la imparcialitat del jutge i, d’altra banda, la seva
predeterminació legal. […]
Així doncs, amb caràcter general, tant en la doctrina com en la jurisprudència del nostre àmbit de dret
comparat, s’admet pacíficament que la predeterminació implica que l’òrgan judicial ha d’haver estat
creat de manera prèvia per la norma, que ha d’estar investit de jurisdicció i competència abans que es
produeixi el fet generador del procés i que el seu règim orgànic no ha de permetre que sigui qualificat
d’òrgan especial o excepcional; entenent per imparcialitat la possessió per part del jutge de les condicions
objectives i subjectives que li permeten mantenir l’equitat o neutralitat del seu criteri sense que
estigui mediatitzat ni per les seves relacions amb les parts, ni per les que mantingui amb l’objecte del
procés ni per la seva relació orgànica o funcional amb el mateix (sentències del Tribunal Europeu dels
Drets Humans, causa Piersack, d’1 d’octubre de 1982, i causa De Cubber, de 26 d’octubre de 1984). Tal
com es desprèn d’aquesta jurisprudència, les condicions objectives d’imparcialitat han de ser inherents
a les condicions de predeterminació legal i a l’inrevés. […]
16. Cf. STC 2007-3 i 6-RE: “El dret a la imparcialitat objectiva dels jutges pretén assegurar que els jutges
que intervinguin en la resolució d’una causa ho facin sense prevencions o prejudicis derivats d’una
relació o d’un contacte previs amb l’objecte del procés, per haver instruït la causa, per haver ostentat
la condició d’acusador o per haver intervingut en una altra instància prèvia del procés. Es vol evitar que
influeixin en la seva resolució conviccions prèvies que el jutge s’hagi pogut formar sobre el fons de l’afer
per tal com ha participat en instàncies o actuacions judicials anteriors.”
— 67 —
El tribunal, a més, ha de ser “imparcial”.17 L’actitud personal del jutge ha de mostrar
aquesta imparcialitat però, a més, és necessari que sigui percebut com a imparcial.
El tribunal ha de ser i ha de semblar imparcial. En matèria d’imparcialitat fins i tot
les aparences tenen importància18. Hi està en joc igualment la credibilitat i la confiança
en l’administració de justícia.19
Finalment, s’ha de tractar d’un tribunal “establert per la llei” de manera que l’organització
del sistema judicial no quedi a la discreció i arbitrarietat del poder
executiu.
Contradicció.
El dret a un procés degut imposa el respecte del principi de contradicció. Aquest és
un principi que no és expressament esmentat ni en el text de l’article 10 CA ni en la
redacció de l’article 6.1. CEDH. Deriva de la noció mateixa del dret a un procés degut
o a un judici equitable.
El dret a un procediment contradictori garanteix a les parts la facultat de conèixer
i discutir qualsevol document o observació que s’hagi presentat al jutge amb
vista a influir sobre la seva decisió (Ruiz Mateos c. Espanya; McMichael c. el Regne
Unit),20 amb independència de l’efecte real que pugui tenir o hagi tingut sobre
el jutge (Nideröst-Huber c. Suïssa) i amb la precisió que correspon a les parts del
litigi jutjar si el document transmès al tribunal, o l’element aportat pels testimonis,
mereix els seus comentaris. D’acord amb el TEDH, és justament la seguretat
d’haver-se pogut expressar sobre totes les peces del dossier el pilar en què es basa
la confiança dels justiciables en el funcionament de la justícia (Nideröst-Huber c.
Suïssa; Pellegrini c. Itàlia).
17. Cf. ATC 2010-7-RE: L’art 10 CA garanteix que “les jurisdiccions competents s’han pronunciat de manera
independent i imparcial d’acord amb un raonament coherent i no arbitrari.”
18. Cf. Casadevall Medrano, J. op. cit. p. 282, par. 452.
19. Cf. STSJC-275/11: “El dret a que els afers sotmesos al debat judicial siguin resolts per un jutge o
tribunal imparcial, com a exigència prevista a l’article 10 de la Constitució i a l’article 6.1 del Conveni
Europeu de Drets Humans, garanteix la credibilitat i la confiança que mereix l’administració de justícia
respecte dels justiciables en un Estat democràtic de dret.”
20. Cf. entre altres, STC 2007-12-RE i 2013-38-RE: “El dret a la presumpció d’innocència exigeix, com a
regla general, que les úniques proves que es poden considerar autèntiques proves de càrrec que vinculen
als òrgans judicials penals en el moment de dictar sentència, siguin les proves practicades en el judici
oral que hagin estat sotmeses al debat contradictori, que, en forma oral, es desenvolupa davant del
tribunal sentenciador de manera que la seva convicció sobre els fets enjudiciats s’assoleixi en contacte
directe amb els mitjans de prova aportats per les parts.”
— 68 — L’absència de contradicció produeix una situació d’indefensió que vulnera el dret a la
jurisdicció i el dret a la defensa,21 i doncs és indestriable del dret al procés degut(CA)
i del judici equitable (CEDH).22
Tot i això, el dret a un procediment contradictori tampoc és absolut: el seu abast
pot variar en funció de les especificitats de cada afer (Hudakova i altres c. Eslovàquia).
Per exemple, el compliment del principi contradictori no exigeix que cada part
comuniqui a l’adversària els documents que tampoc hagin estat presentats al jutge
(Yvon c. França).
Igualtat d’armes.
El principi d’igualtat d’armes tampoc apareix esmentat als textos dels articles 10 CA
i 6.1 CEDH. El TEDH ha desenvolupat més que el Tribunal Constitucional el concepte
de la igualtat d’armes amb aquesta denominació precisa, dins un abast una mica més
ampli de judici equitable, en el sentit d’un “just equilibri” entre les parts, vàlid tant
en l’ordre civil com en el penal (Feldbrugge c. Països Baixos). El Tribunal Constitucional
hi al·ludeix sovint citant la jurisprudència TEDH, tot i que també l’esmenta en
diverses ocasions com un requisit per garantir el dret a un procés degut.23
La igualtat d’armes comporta l’obligació d’oferir a cada part una possibilitat raonable
de presentar la seva causa, amb les proves corresponents, en unes condicions que la
21. Cf. ATSJC-036/13: “Força és de constatar que no consta en Autes que s’hagi donat trasllat de la
prova IV.PERICIAL a la part defenent abans de dictar la Sentència. No queda justificat tampoc que s’hagi
comunicat a la part defenent les conclusions en les quals la part agent va quantificar les seves reclamacions.
En aquestes condicions, hem de constatar que s’ha deixat la part defenent en situació d’indefensió.
En efecte, la part defenent no va poder contestar a una reclamació que desconeixia ni formular les
observacions que consideri pertinents. Aquesta situació ha provocat una privació substancial del dret de
defensa doncs l’òrgan judicial no li va permetre conèixer quina era exactament la pretensió quan pertany
a aquell de respectar i fer respectar el principi de contradicció i assegurar-se que les parts puguin tenir
coneixement dels successius actes que es realitzin al llarg del procés com del material fàctic i probatori.
Aquesta situació d’indefensió constitueix una vulneració del dret a la jurisdicció i del dret a la defensa
reconeguts per l’article 10 CA i també del principi de contradicció reconegut també a nivell europeu com
a principi fonamental d’un procés equitatiu.”
22. Cf. STSJC-164/13: “‘És veritat que d’acord amb els principis iura novit curia i da mihi factum, dabo
tibi ius, els organismes jurisdiccionals poden resoldre el fons de la qüestió litigiosa en base a arguments
jurídics distints dels invocats pels litigants, això sí, sempre i quan no s’alterin les pretensions o la causa
petendi’ (TSJC-167/12 del 15 de novembre de 2012). En el cas que ens ocupa, força és de constatar que
la instància ha introduït dins el debat celebrat entre els litigants un aspecte que cap d’ells havia aixecat,
sense que sigui qüestió d’un extrem que el Tribunal hagi analitzat d’ofici, vulnerant així el principi de
contradicció que forma part del dret al procés degut (article 10 de la Constitució), com també al procés
equitable (article 6.1 del CEDH).”
23. Cf. Per exemple, ATC 2010-5-RE: “El dret a un procés degut té com a contingut la protecció de les
garanties processals que asseguren a les parts la possibilitat de defensar davant els tribunals els seus
drets i interessos en igualtat d’armes processals.”
— 69 —
situïn en una situació d’equilibri (sense desavantatge) davant de l’adversari (Dombo
Beheer B. V. C. Països Baixos), i està íntimament lligada a la necessitat de contradicció.
24 Vulnera aquest principi el fet que una part faci observacions o formuli arguments
sense coneixement de l’altra i sense que aquesta darrera tingui la possibilitat
de respondre-hi. El TEDH deixa clar que la facultat d’apreciar si les observacions aportades
per l’altra part mereixen o no una reacció correspon exclusivament al litigant
(APEH Üldözötteinek Szövetsége i altres c. Hongria) i no pas a cap altra instància. El
TEDH ha establert que es vulnera més l’equitat que no pas aquest principi quan a una
de les parts no li hagin estat comunicades observacions que estan a la disposició del
tribunal (Nideröst-Huber c. Suïssa; Clinique des Acaias i altres c. França).
En la decisió Martinie c. França [GC], el TEDH va establir que hi havia hagut un desequilibri
en detriment del justiciable pel lloc que ocupava el ministeri fiscal en el
procediment davant el Tribunal de Comptes, ja que el fiscal era present a l’audiència
i el justiciable no. Aquesta circumstància va fer que el fiscal disposés d’informació
abans, que tingués la possibilitat de participar en el debat i que pogués expressar el
seu punt de vista sense ser contradit pel justiciable. De fet el desequilibri encara va
ser més gran perquè l’audiència no fou pública.
El TEDH subratlla la diferència entre la constitució en part civil i l’acció del ministeri
fiscal, que representa el poder públic encarregat de la defensa de l’interès general
(Guigue et SGEN-CFDT c. França). I fins i tot, ha resolt, per exemple, que establir condicions
de forma i de terminis diferents en un recurs (amb un termini més curt per
la part civil) no és contrari a la igualtat d’armes sempre que aquesta via de recurs
pugui
ser exercida de manera útil.
Dret a un judici de durada raonable.
Els articles 10.2 CA i 6.1 CEDH fan referència a la durada raonable del judici o de
la causa, segons la terminologia de cada text. L’objectiu és que la justícia no sigui
administrada amb uns retards que en puguin comprometre l’eficàcia i la credibilitat
24. Cf. STC 2002-3-RE: en un cas de jurisdicció voluntària, “a partir del moment en què intervé la figura
del batlle, si la seva decisió és recurrible, es converteix en contenciosa i per tant, des de l’inici mateix
del contenciós han d’oferir-se a les parts igualtat d’armes i capacitat de defensa: i així és com hem
d’entendre la jurisdicció voluntària d’acord amb el contingut de l’article 10 de la Constitució.” O STC
2004-11-RE, que cita una altra sentència del mateix Tribunal, del 13 de març de 1997, en què també
es relaciona amb el principi de contradicció i amb la prohibició d’indefensió: “la prohibició d’indefensió
implica el respecte a l’essencial principi de contradicció, de manera que els contendents, en posició
d’igualtat, disposin de les mateixes oportunitats d’al·legar i provar tot el que estimin convenient amb
vista al reconeixement judicial de les seves tesis”. El Tribunal Constitucional declara la vulneració de
l’article 10 de la Constitució i anul·la la sentència del Tribunal Superior de Justícia perquè considera que
s’ha vulnerat de manera directa el principi de contradicció, que el Tribunal Europeu dels Drets Humans
anomena “principi d’igualtat d’armes”.
— 70 — (Katte Klitsche de la Grange c. Itàlia). Es tracta d’assegurar l’interès dels justiciables
i el principi de seguretat jurídica25.
Ens trobem, com ha assenyalat la jurisprudència, davant d’un concepte difícil d’objectivar
perquè cal tenir en compte, d’una manera especial, les especificitats de la
circumstància concreta.26
El TEDH ha establert uns criteris per apreciar la durada raonable, que ha fet seus la
jurisprudència constitucional andorrana:27 per determinar si un judici és massa llarg
cal establir, en primer lloc, en quin punt concret es considera que s’ha iniciat. En
principi, el TEDH considera que el punt inicial del termini a partir del qual cal valorar
la durada del judici és el moment en què s’ha accedit a una jurisdicció competent
(Bock c. Alemanya), una interpretació coincident amb la jurisprudència andorrana. Si
el recurs a una autoritat administrativa és un requisit previ de l’accés a un tribunal
(König c. Alemanya), la data inicial és la del recurs a l’autoritat administrativa.
L’exigència de respecte d’un termini raonable comprèn totes les fases dels procediments
judicials, de manera que no se’n poden exceptuar les fases posteriors a les
decisions
sobre el fons (Robins c. el Regne Unit). Cal incloure-hi, doncs, l’execució
d’una decisió, sigui de la jurisdicció que sigui (Martins Moreira c. Portugal).
També forma part d’aquest termini la instància seguida davant un tribunal constitucional,
encara que no tingui la competència d’estatuir sobre el fons, si la seva
decisió pot influir en la resolució del litigi davant de les jurisdiccions ordinàries
(Deumeland c. Alemanya).
Finalment, per valorar si el judici ha tingut una durada raonable o no, el TEDH ha
establert un criteri particular en relació amb la intervenció dels hereus com a tercers
en els procediments civils: quan un demandant ha intervingut en el procediment
nacional només en nom propi, el termini comença a córrer a comptar de la data de
la seva intervenció; en canvi, quan un demandant es constitueix en part del litigi en
25. Cf. Casadevall Medrano, J. op. cit. p. 291, par. 469.
26. Entre altres, STC 2000-17-RE, citada a Bartumeu Martínez, I. op. cit.: “ El dret a un judici de durada raonable
es formula constitucionalment com un concepte jurídic indeterminat, perquè el seu contingut (la
durada “raonable” del procés) no està prefixat ni en termes temporals (durada) ni amb cànons precisos i
determinats (“raonabilitat de la durada”). Aquesta durada, no obstant això, ha de ser mesurada d’acord
amb uns criteris generals, que, adaptant-se a la peculiaritat del cas concret, han de permetre obtenir
aquest judici de “raonabilitat” que la Constitució exigeix i ha de poder determinar així si s’ha produït un
retard no justificable en la tramitació corresponent de la causa. El bé o la finalitat jurídica protegida és
l’obtenció d’una resolució judicial de la causa prompta i amb totes les garanties.
27. Cf. STC 2011-34-RE: “A l’hora de precisar el concepte jurídic indeterminat de “durada raonable” al
qual al·ludeix l’article 10.2 de la Constitució, aquest Tribunal, de la mateixa manera que els tribunals
ordinaris andorrans, aplica els criteris establerts pel Tribunal Europeu dels Drets Humans en relació amb
l’article 6 del Conveni i ha considerat que calia tenir present, a banda de la durada global dels processos
enjudiciats, la seva complexitat processal, l’actitud processal de les parts i l’activitat desenvolupada
pels tribunals.”
— 71 —
qualitat d’hereu, té dret a prendre en consideració la durada de tot el procediment
(Scordino c. Itàlia nº 1 [GC])
Cal reiterar, també, per a l’apreciació de la vulneració del CEDH, les mateixes consideracions
fetes per als altres conceptes: el caràcter raonable de la durada d’un
procediment d’acord amb l’art. 6 CEDH s’ha d’apreciar en cada cas tenint en compte
les circumstàncies particulars de l’afer (Frylender c. França) i, com no pot ser d’altra
manera, cal tenir en compte el conjunt del procediment. Així, diversos retards que
tots sols no són condemnables, un cop acumulats i combinats sí que poden comportar
una vulneració d’aquesta prescripció (Deumeland c. Alemanya); i un retard en
una fase concreta del procediment es pot tolerar si la durada total del procediment
no acaba sent excessiva (Pretto i altres c. Itàlia).
La darrera qüestió que s’imposa en l’avaluació del caràcter raonable de la durada del
judici és l’anàlisi dels criteris que fa servir el TEDH.
El TEDH té en compte, en primer lloc, la complexitat de l’afer, que pot provenir de la
complexitat tant dels fets com del dret (Papachelas c. Grecia), de la pluralitat de les
parts implicades (H. c. el Regne Unit) dels diversos elements que cal obtenir (Humen
c. Polònia [GC], i fins i tot de la complexitat del procediment nacional (Tierce
c. Saint Martin).
Un altre criteri que utilitza el TEDH per valorar la raonabilitat de la durada del judici
és el comportament del demandant, que considera un fet objectiu no imputable a
l’estat demandat (Poiss c. Àustria). L’article 6.1 CEDH no exigeix de les parts interessades
una cooperació activa amb les autoritats judicials, però té en compte les
maniobres dilatòries a l’hora de valorar la responsabilitat de l’estat, com ara la lentitud
de les parts en la presentació de les conclusions (Vernillo c. França) o els canvis
freqüents i reiterats d’advocats (König c. Alemanya). Tot i això el TEDH ha establert
igualment que els mètodes dilatoris utilitzats per alguna de les parts no dispensen
els estats de garantir un desenvolupament del procediment dins un termini raonable
(Mincheva c. Bulgària).
El tercer criteri en la valoració del caràcter raonable de la durada del judici és el
comportament de les autoritats competents. El TEDH considera que la inobservança
del termini raonable només pot ser provocada pels retards imputables a l’estat
(Buchholz c. Alemanya) i això fins i tot en els sistemes jurídics regits pel principi
de la direcció del procés per les parts, en què la lentitud de les parts tampoc no
dispensa els jutges de garantir aquesta durada raonable (Pafitis i altres c. Grècia;
Sürmeli c. Alemanya [GC]).
La durada raonable d’un judici està molt directament connectada amb el concepte
d’una bona administració de justícia; per aquesta raó, una sobrecàrrega crònica de
treball d’aquesta administració no pot justificar una durada excessiva del procediment
(Probstmeier c. Alemanya). L’estat tampoc queda exonerat de les seves obliga-
— 72 — cions en relació amb la durada raonable del judici quan tenen lloc canvis reiterats
de jutges que alenteixen el funcionament de la instància, per tal com correspon a
l’estat garantir una bona organització de l’administració de justícia (Lechner i Hess
c. Àustria). En canvi, una situació de col·lapse temporal de l’administració de justícia
no compromet la responsabilitat de l’estat si aquest adopta amb una rapidesa
adequada mesures capaces de redreçar el mal funcionament excepcional (Buchholz
c. Alemanya).
I finalment, a l’hora de valorar el caràcter raonable de la durada del judici, el TEDH
té en compte el contingut i la naturalesa del litigi, atesa la necessària diligència i
celeritat que requereixen alguns afers. Alguns exemples de procediment en què el
pas del temps pot tenir conseqüències irremeiables o més perjudicials són, segons el
TEDH, els procediments en matèria d’estat i capacitat de les persones (Bock c. Alemanya;
Laino c. Itàlia [GC]); en matèria de guarda d’infants, relacions paternofilials,
drets de visita, etc. (Hokkanen c. Finlàndia; Paulsen-Medalen i Svensson c. Suècia);
en l’àmbit dels litigis laborals (Vocaturo c. Itàlia; Obermeier c. Àustria) o el cas concret
de la diligència excepcional que s’exigeix a les autoritats en relació amb un justiciable
amb un “mal incurable” i amb una “esperança de vida reduïda” (X. c. França).
Motivació de la decisió.
El dret a un tribunal, el dret d’accedir-hi, inclou el dret d’obtenir una solució jurisdiccional
del litigi mitjançant una decisió que ha de ser motivada (H. c. Bèlgica).
Això és així perquè, d’acord amb la jurisprudència, només una decisió motivada
permet demostrar a les parts que la seva causa ha estat efectivament examinada.
D’acord amb la nostra jurisprudència, la motivació de la decisió és un dels components
del dret a obtenir una decisió fonamentada en dret, més àmplia que l’estricta
motivació, per tal com inclou a més la resposta a les pretensions i a les principals
al·legacions adduïdes per les parts, i també el requisit que aquesta resposta sigui
lògicament i jurídicament raonable i no incorri en errors materials patents.28 Com s’ha
vist, no n’hi ha prou per considerar contrària als drets constitucionals que el recurrent,
segons el seu parer, consideri insuficients o errònies les raons de les resolucions
judicials impugnades; es tracta “que siguin lògicament i jurídicament raonables i que
no estiguin incurses en errors materials patents” per evitar l’arbitrarietat.29
28. Cf. STC 2013-31-RE: “[…] el cànon aplicable al dret a obtenir una decisió fonamentada en Dret, que
en aquest context, exigeix que totes les resolucions judicials donin resposta a les pretensions i a les
principals al·legacions adduïdes per les parts, que estiguin motivades, que siguin lògicament i jurídicament
raonables i que no estiguin incurses en errors materials patents.”
29. Cf. ATC 2010-35-RE: “Des de la perspectiva constitucional, el Tribunal Constitucional controla si
s’ha adoptat una decisió fonamentada en Dret. Per això no examina si els raonaments, que fonamenten
— 73 —
L’obligació dels articles 10.1 CA i 6.1 CEDH de motivar les decisions no s’ha d’entendre
com una exigència d’una resposta detallada de cada argument (Van de Hurk c.
Països Baixos; Garcia Ruiz c. Espanya [GC].30 No obstant això, en el cas que un argument
esgrimit per una part sigui decisiu per al resultat del judici, el TEDH exigeix
una resposta específica i explícita (Ruiz Torija c. Espanya; Hiro Balani c. Espanya).
En matèria de recursos la motivació de la decisió és objecte de determinades especificitats.
Així, el TEDH considera que, en principi, la jurisdicció que examina el
recurs pot limitar-se a fer seus els motius de la decisió inferior (Garcia Ruiz c. Espanya
[GC]). Tot i això deixa clar que el concepte de judici equitable exigeix que una
jurisdicció interna que només hagi motivat breument la seva decisió –tant si és perquè
ha incorporat la motivació d’una jurisdicció inferior com si és per alguna altra
causa– hagi examinat realment les qüestions essencials que li han estat sotmeses.
Dit d’una altra manera, que no s’hagi limitat a ratificar sense cap més aportació les
conclusions expressades per una jurisdicció inferior (Helle c. Finlàndia).
Publicitat.
El terme publicitat no apareix a la formulació de l’article 10 CA, tot i que és un requisit
implícit dels drets que garanteixen un procés degut, i per tant hi és aplicable
de manera substancial la interpretació del TEDH.
En canvi, el CEDH regula amb detall, fins i tot les possibles restriccions, les condicions
en què és exigible aquesta possibilitat amb vista a la garantia d’un judici equitable.
Amb les excepcions establertes pel mateix article 6 CEDH, l’audiència pública és el
que permet protegir els justiciables contra una justícia secreta que pugui escapar del
control del públic. Es tracta de garantir la transparència en la funció d’impartir justícia
i assegurar la confiança dels administrats31. D’acord amb el TEDH, per mitjà de
la transparència que dóna a l’administració de justícia, la publicitat contribueix a la
realització de l’objectiu d’un judici equitable (Diennet c. França; Martinie c. França)
En tot cas, i una vegada més, per determinar si un judici compleix l’exigència de
publicitat, cal examinar el procediment en el seu conjunt (Axen c. Alemanya).
la decisió, són els millors o els més apropiats, ja que això implicaria envair el camp de la jurisdicció
ordinària que la Constitució reserva a la seva competència. El Tribunal Constitucional ha de limitar-se ha
comprovar si les decisions impugnades estan fonamentades amb arguments jurídics. Només en cas que
aquests arguments manquin del tot o –convé repetir-ho- siguin de manera evident contraris a la lògica,
absurds o totalment arbitraris, l’assumpte pot entrar dins de l’anomenat cànon de constitucionalitat i el
Tribunal Constitucional podrà intervenir-hi.”
30. Cf. ATC 2010-10-RE, citat a la nota 8.
31. Cf. Casadevall Medrano, J. op. cit. p. 296, par. 478.
— 74 — Es pot justificar que no hi hagi audiència davant d’una jurisdicció de segon o tercer
grau per les característiques del procediment de què es tracti si n’hi ha hagut en primera
instància (Helmers c. Suècia), de manera que, en els procediments que tracten
només qüestions de dret i no de fet, poden ser conformes a l’article 6.1 CEDH fins i
tot si el recurrent no ha pogut ser escoltat personalment per la jurisdicció de recurs
o de cassació (Miller c. Suècia).
La manca d’audiència pública en una fase determinant del procediment pot ser conforme
a l’article 6 CEDH si aquesta absència pot ser prou compensada en una fase
posterior (Le Compte, Van Leuven et De Meyere c. Bèlgica) i també en afers sobre
qüestions específiques estrictament jurídiques (Allan Jacobsson c. Suècia nº 2),
sobre qüestions de dret sense una complexitat particular (Varela Assalino c. Portugal)
o sobre qüestions altament tècniques. Concretament, el TEDH ha justificat la
manca d’audiència en els litigis sobre pensions de seguretat social per la necessitat
d’eficàcia i d’economia, amb l’argument que l’organització sistemàtica de debats en
aquest àmbit podria constituir un obstacle a la particular diligència que hi ha d’haver
en l’àmbit de la seguretat social (Schuler-Zgraggen c. Suïssa).
En canvi, el TEDH ha considerat que l’audiència és necessària quan es tracta de qüestions
de dret i de qüestions importants de fet (Fischer c. Àustria); quan es tracta de
dilucidar si les autoritats han establert correctament uns fets determinats (Malhous
c. la República Txeca) o bé, quan les circumstàncies imposen que les autoritats es
facin la seva pròpia impressió del justiciable, perquè es pugui explicar personalment
o per mitjà del seu representant (Andersson c. Suècia).
El dret que la causa sigui vista públicament, que s’enuncia a l’inici de l’article, pot
ser restringit pels motius que estableix la mateixa disposició. D’acord amb el TEDH,
l’accés a la sala es pot prohibir a la premsa i el públic durant tot el judici o durant
una part del judici “en interès de la moralitat, de l’ordre públic o de la seguretat nacional
en una societat democràtica” (B. i P. c. el Regne Unit; Zagorodnilov c. Rússia);
“quan ho exigeix l’interès dels menors o la protecció de la vida privada de les parts”,
sobretot en afers sobre la guarda d’infants menors com a conseqüència d’un divorci
o d’una separació; o “quan el tribunal ho considera estrictament necessari en el cas
que, en circumstàncies especials, la publicitat podria perjudicar els interessos de la
justícia” (B. i P. c. el Regne Unit; Osinger c. Àustria).
Encara dins l’àmbit de la publicitat, l’article 6.1 estableix que la sentència s’ha de
pronunciar públicament.32 Tot i això, el TEDH també ha considerat compatible amb
aquesta previsió ”altres mitjans de fer pública una decisió” (Moser c. Àustria). Una
vegada més, per apreciar si s’ha garantit un judici equitable en un afer determinat,
el TEDH apel·la a la doble necessitat d’apreciar cada cas “d’acord amb les particulari-
32. Sobre aquesta qüestió, la terminologia de la traducció del Conveni publicada al BOPA (“el judici ha
d’ésser celebrat públicament”) no és prou exacta.
— 75 —
tats del procediment de què es tracta” (Pretto i altres c. Itàlia) i de fer-ho considerant
el procediment en el seu conjunt. En definitiva, quan no hi ha un pronunciament públic
de la sentència allò que cal examinar és si la publicitat ha quedat suficientment
garantida per altres mitjans. El TEDH va considerar que havia quedat suficientment
garantida la publicitat, i doncs va resoldre que no s’havia violat aquest article, en un
afer (Lamanna c. Àustria) en què un tribunal de segona instància havia pronunciat
en audiència pública una decisió que resumia i atribuïa força de cosa jutjada a una
decisió d’un tribunal de primera instància que s’havia fet amb audiència però en què
no s’havia pronunciat la sentència en públic. En canvi, va establir que l’absència
de pronunciament públic havia comportat una violació del CEDH en un cas en què
les jurisdiccions de primera i segona instància van examinar a porta tancada una
demanda d’indemnització per una detenció, sense fer públiques les seves decisions
i en què el públic no va tenir accés a aquestes decisions per altres mitjans (Werner
c. Àustria).
En definitiva el dret a un procés degut (a un judici equitable) exigeix respecte a
l’equitat, un tribunal independent, imparcial i prèviament establert per la llei, respecte
als principis de contradicció i d’igualtat d’armes, una durada raonable del judici,
motivació de les decisions i publicitat. Un dret complex per la seva configuració
que permet que l’estat de dret sigui possible.
Andorra la Vella, 21 de març de 2014.
— 76 — Índex de sentències i decisions.
Aït-Mouhoub c. França 28 d’octubre 1998, Recull 1998-VIII
Allan Jacobsson c. Suècia núm. 2 19 de febrer 1998, Recull 1998-I
Andersson c. Suècia núm. 17202/04, 7 de desembre 2010
Ankerl c. Suïssa 23 d’octubre 1996, Recull 1996-V
APEH Üldözötteinek Szövetsége i altres c. Hongria núm. 32367/96, CEDH 2000-X
Axen c. Alemanya 8 de desembre 1983, sèrie A núm. 72
B. i P. c. el Regne Unit núm. 36337/97 i 35974/97, CEDH 2001-III
Bock c. Alemanya 29 de març 1989, sèrie A núm. 150
Buchholz c. Alemanya 6 de maig 1981, sèrie A núm. 42
Chevrol c. França núm. 49636/99, CEDH 2003-III
Clinique des Acacias i altres c. França, núm. 65399/01, 65406/01, 65405/01 i 65407/01, 13 d’octubre
2005
Deumeland c. Alemanya 29 de maig 1986, sèrie A núm. 100
Diennet c. França núm. 18160/91, 26 de setembre 1995
Dombo Beheer B. V. c. Països Baixos 27 d’octubre 1993, sèrie A núm. 274
Elsholz c. Alemanya núm. 25735/94, CEDH 2000-VIII núm. 25735/94, CEDH 2000-VIII
Feldbrugge c. Països Baixos 29 de maig 1986, sèrie A núm. 99
Fischer c. Àustria 6 d’abril 1995, sèrie A núm. 312
Frylender c. França núm. 30979/96, CEDH 2000-VII
García Ruiz c. Espanya [GC] núm. 30544/96, CEDH 1999-I
Guigue i SGEN-CFDT c. França núm. 59821/00, CEDH 2004-I
H. c. el Regne Unit 8 de juliol 1987, sèrie A núm. 120
H. c. França 24 d’octubre 1989, sèrie A núm. 162-A
Helle c. Finlàndia 19 de desembre 1997, Recull 1997-VIII
Helmers c. Suècia 29 d’octubre 1991, sèrie A núm. 212-A
Hiro Balani c. Espanya 9 de desembre 1994, sèrie A núm. 303-B
Hokkanen c. Finlàndia 23 de setembre 1994, sèrie A núm. 299-A
Hornsby c. Grècia 19 de març 1997, Recull 1997-II
Hudakova i altres c. Eslovàquia núm. 23083/05, 27 d’abril 2010
Humen c. Polònia [GC] núm. 26614/95, 15 d’octubre 1999
Katte Klitsche de la Grange c. Itàlia 27 d’octubre 1994, sèrie A núm. 293-B
Kleyn i altres c. Països Baixos núm. 39343/98, 39651/98, 43147/98 i 46664/99, CEDH 2003-VI
König c. Alemanya 28 de juny 1978, sèrie A núm. 27
Kress c. França [GC] núm. 39594/98, CEDH 2001-VI
Kreuz c. Polònia (núm. 1) núm. 28249/95, CEDH 2001-VI
Laino c. Itàlia [GC] núm. 33158/96, CEDH 1999-I
Lamanna c. Àustria núm. 28923/95, 10 de juliol 2001
— 77 —
Langborger c. Suècia 22 de juny 1989, sèrie A núm.155
Le Compte, Van Leuven i De Meyere c. Bèlgica 23 de juny 1981, sèrie A núm. 43
Lechner i Hess c. Àustria 23 d’abril 1987, sèrie A núm. 118
Lobo Machado c. Portugal 20 de febrer 1996, Recull1996-I
Luordo c. Itàlia núm. 32190/96, CEDH 2003-IX
Malhous c. la República Txeca núm. 33071/96, 12 de juliol 2001
Martinie c. França [GC] núm. 58675/00, CEDH 2006-VI
Martins Moreira c. Portugal 26 d’octubre 1988, sèrie A núm. 143
McMichael c. el Regne Unit 24 de febrer 1995, sèrie A núm. 307-B
Melnyk c. Ucraïna, núm. 23436/03, 28 de març 2006
Miller c. Suècia núm. 55853/00, 8 de febrer 2005
Mincheva c. Bulgària núm. 21558/03, 2 de setembre 2010
Miragall Escolano i altres c. Espanya núm. 38366/97, 38688/97, 40777/98, 40843/98, 41015/98,
41400/98, 41446/98, 41484/98, 41487/98 i 41509/98, CEDH 2000-I
Moser c. Àustria núm. 12643/02, 21 de setembre 2006
Nideröst-Huber c. Suïssa núm. 18990/91, CEDH 1997-I
Obermeier c. Àustria 28 de juny 1990, sèrie A núm. 179
Osinger c. Àustria núm. 54645/00, 24 de març 2005
Pafitis i altres c. Grècia 26 de febrer 1998, Recull 1998-I
Papachelas c. Grecia núm. 31423/96, CEDH 1999-II
Paulsen-Medalen i Svensson c. Suècia 19 de febrer 1998, Recull 1998-I
Pellegrini c. Itàlia núm. 28541/95, CEDH 1999-VIII
Philis c. Grècia 27 d’agost 1991, sèrie A núm. 209
Poiss c. Àustria 23 d’abril 1987, sèrie A núm. 117
Pretto i altres c. Itàlia 8 de desembre 1983, sèrie A núm. 71
Probstmeier c. Alemanya 1de juliol 1997, Recull 1997-IV
Robins c. el Regne Unit núm. 22410/93, 23 de setembre 1997
RTBF c. Bèlgica 50084/06, 29 de març 2011
Ruiz Mateos c. Espanya 23 de juny 1993, sèrie A núm. 262
Ruiz Torija c. Espanya 9 de desembre 1994, sèrie A núm. 303-A
Scordino c. Itàlia núm. 1 [GC] núm. 36813/97, CEDH 2006-V
Sculer-Zgraggen c. Suïssa 24 de juny 1993, sèrie A núm. 263
Srameck c. Àustria núm. 8790/79, 22 d’octubre 1984
Stubbings i altres c. el Regne Unit 22 d’octubre 1996, Recull 1996-IV
Sürmeli c. Alemanya [GC] núm. 75529/01, CEDH 2006-VII
Tierce c. Saint Martin núm. 69700/01, CEDH 2003-VII
Van de Hurk c. Països Baixos 19 d’abril 1994, sèrie A núm. 288
Varela Assalino c. Portugal núm. 64336/01, 25 d’abril 2002
Vernillo c. França 20 de febrer 1991, sèrie A núm. 198
— 78 — Vocaturo c. Itàlia 24 de maig 1991, sèrie A núm. 206-C
Werner c. Àustria 24 novembre 1997, Recull 1997-VII
X. C. França 31 de març 1992, sèrie A núm. 234-C
Xipre c. Turquia núm. 25781/94, CEDH 2001-IV
Yvon c. França núm. 44962/98, CEDH 2003-V
Zvolsky i Zvolska c. la República Txeca núm. 46129/99, CEDH 2002-IX
Veure també Tribunal Europeu de Drets Humans. Guide sur l’article 6. Droit à un procès equitable (volet
civil) (2013) Consell d’Europa. <http://echr.coe.int/Documents/Guide_Art_6_FRA.pdf>
— 79 —
L’estrall del fet consumat
i els interdictes.
Teoria i pràctica.
Jurisprudència de la Sala Civil
del Tribunal Superior de Justícia
d’Andorra
Xavier Jordana Rossell
Advocat
— 80 — El principi cardinal de tota juridicitat, legal, consuetudinària, jurisprudencial o doctrinal
formulat en el Corpus Iuris, agafat del llibre primer de les regles d’Ulpià que
diu Iustitia est constants et perpetua voluntas ius suum cuique tribueri (Dig. 1.1.10),
es posa de manifest amb tota intensitat i cruesa davant les agressions a la propietat
o a la possessió, el recurs a les vies de fet o, en expressió del que fou jutge d’apel·
lacions d’Andorra entre els anys 1945 i 1966, Carles Obiols i Taberner, l’estrall del
fet consumat.
Aquesta mena de conflictes, quan arriben al darrer extrem de lluita o pugnacitat,
voregen els límits del Codi penal, i s’han d’examinar en primer lloc a la llum
d’aquesta jurisdicció per poder discernir el que és just del que és injust i determinar
quins són els actes que la dita llei penal reprova, i quins altres queden fora dels
seus temuts articles.
¿Fins a quin punt es pot utilitzar la força o l’autoritat privada per recuperar una
cosa objecte d’ocupació, despulla, usurpació o despossessió? ¿Quan caldrà acudir als
tribunals i quins són els mitjans judicials a l’abast de l’usurpat o desposseït en la
jurisdicció penal i en la jurisdicció civil?
1. Dret penal.
Constitueix un principi fonamental en tot Estat de Dret que ningú es pot prendre la
justícia pel seu compte. Així, el Codi penal vigent (art. 414), tipifica com a delicte
la realització arbitrària del propi dret per qui, per realitzar un dret propi, amb menyspreu
de la jurisdicció o de l’Administració, faci ús de la força en les coses o recorri
a altres mitjans il·lícits.
No obstant això, el principi que ningú es pot prendre la justícia per sí mateix no
és absolut en l’òrbita del dret penal, perquè l’article 27.1 del mateix Codi, entre les
circumstàncies que exclouen la responsabilitat criminal, es refereix concretament
a l’actuació en defensa de la persona o de drets propis o d’altri, si concorren els
requisits d’agressió il·legítima, necessitat racional del mitjà emprat per impedir-la
o repel·lir-la, que el mal causat no sigui desproporcionat en relació amb la gravetat
de l’agressió i amb les circumstàncies de l’agressor i que no hi hagi hagut provocació
suficient per part del defensor.
En el cas dels béns, es considera agressió il·legítima l’acció constitutiva de delicte
o de contravenció penal que els posi en perill de deteriorament o pèrdua imminent.
I el mateix Codi penal, en els articles 194, 195 i 486 tipifica respectivament com a
delictes la violació de domicili (art. 194), la violació de determinats domicilis o establiments
(art. 195), i com a contravenció penal contra el patrimoni la violació de
la propietat privada, quan les conductes previstes als articles 194 i 195 es realitzin
— 81 —
mitjançant violència, intimidació o força en les coses en altres béns immobles que
els descrits en els dos articles anteriors.
Així, la legítima defensa, extrajudicial, de béns o drets propis o aliens, es configura
com a causa d’exempció de responsabilitat criminal; i si l’actuació del despullat,
usurpat, desposseït o agredit es limita als termes abans indicats, res haurà de témer
de la llei penal.
Doncs d’una banda és innegable que dins dels seus justos termes és lícit repel·lir la
força amb força (vim vi repellere licet) per defensar-se dels atacs d’un injust agressor;
però d’altra banda, també caldrà tenir sempre en compte que no és menys cert que
en l’exercici d’aquesta tutela de la persona i dels drets s’ha d’observar en tot cas
aquella necessària proporció i cautela, i que mai es presenta amb la mateixa força
quan es tracta de la defensa de la persona, que quan es refereix a la defensa de les
coses o dels drets reals.
D’altra banda, és ben clar que en cas que l’actuació de l’agressor es pugui considerar
delictiva, la via judicial penal constitueix en si mateixa un mitjà de protecció del
patrimoni que permet condemnar el culpable a les penes previstes al Codi penal i,
a més, a la responsabilitat civil derivada del delicte o la contravenció penal. Així,
segons l’article 90 del Codi penal, els danys i perjudicis ocasionats per la comissió
d’un fet previst com a delicte o contravenció penal s’han de rescabalar d’acord amb
les disposicions del Codi penal i, subsidiàriament, amb les normes civils. I la responsabilitat
civil abasta (art. 91 del Codi penal), la restitució o, si no és possible, la
reparació o la indemnització que correspongui, la reparació del dany i la indemnització
dels perjudicis morals i materials.
Malgrat els anys transcorreguts des del seu pronunciament, continuen essent ben
certes, en aquest àmbit, les paraules del jutge d’apel·lacions Carles Obiols en la
seva sentència del 22 d’octubre de 1961, quan diu que és ben sabut i altament
alliçonador, després d’una llarga i laboriosa evolució, que els ordenaments jurídics
moderns estableixen la regla general de prohibició del sistema d’autotutela, específicament
proscrit en l’anomenat Decretum Divi Marci, transcrit per Callistratus respecte
al pagament dels deutes (Digest, 4,2,13; 48,7,7), ampliat per un rescripte posterior
dels emperadors Valentinià, Teodosi i Arcadi als drets reals (Codi, 8,4,7), i reprovat
també per un text del jurisconsult Paulus que diu ne occasio sit maioris tumultus
faciendi (Digest, 50,17,176, pr); i que si bé aquesta prohibició d’autodefensa s’eclipsà
lamentablement durant algunes centúries per bàrbares concepcions i pràctiques
d’ascendència germànica, en les legislacions contemporànies triomfa novament la
indicada condemna, en forma general o absoluta, com una de les premisses sobre
les quals es fonamenta, no solament l’ordenament de la justícia, sinó també l’edifici
constitucional de l’Estat de Dret.
— 82 — 2. Dret civil. Els interdictes: la institució, en els seus
orígens de dret romà.
En l’àmbit de la jurisdicció civil, un dels mitjans més directes i eficaços per a la protecció
i la defensa de la propietat i altres drets reals i de la possessió enfront dels
actes d’ocupació, despull, usurpació o despossessió s’efectua mitjançant les accions
interdictals; accions que davant les indicades situacions poden evitar les inevitables
temptacions de caure en rebutjables mitjans o accions d’autotutela i coadjuvar en
el manteniment de la pau social.
Però cal dir que l’anàlisi i la sistematització o categorització de les accions interdictals
no constitueix una tasca gens fàcil, ni pel que fa al contingut ni pel que fa
a la seva tramitació, en la mesura que ens trobem davant unes accions judicials que
s’apliquen en l’actualitat a Andorra orfes pràcticament de tota regulació, llevat del
dret romà i del dret canònic, als quals cal acudir, i que s’han d’aplicar avui dia a les
múltiples i variades situacions que la realitat planteja i que es tracta de tutelar;
situacions a vegades pròximes però sovint allunyades de les bases i els pressupòsits
de fet que van motivar el naixement d’aquestes característiques accions.
Els interdictes actuals difereixen de la institució romana de l’interdictum davant
l’evidència que aquesta no tenia gran cosa a veure amb una activitat jurisdiccional
pròpiament dita. La doctrina recorda que la finalitat dels interdictes en les seves
diverses manifestacions (uti possidetis, utrubi, unde vi, novi operis nuntiatio, demolitorium
i altres admesos pel pretor) era l’atorgament de protecció a situacions de fet
que no estaven tutelades per cap mena d’acció i que, per tant, no podien ser objecte
d’un procés in iure.
La translació de termes al món actual pot donar lloc a algunes confusions, en la mesura
que el pretor dictava l’ordre en virtut del seu imperium i no de la seva iurisdictio,
a fi de mantenir o restablir l’ordre jurídic (o almenys presumptament jurídic)
amenaçat o pertorbat. Es tractava, doncs, segons els nostres esquemes actuals, més
aviat d’una mesura administrativa o de govern, consistent en una ordre o manament
dirigida a una determinada persona. A diferència d’aquesta situació, en l’actualitat
aquests processos, en els que recau una autèntica sentència, una veritable resolució
judicial encara que no impedeixi un posterior judici plenari, són netament
jurisdiccionals.
La major part de les dificultats que aquesta institució presenta per a la seva adequada
comprensió des de la perspectiva actual s’esvaeixen quan es penetra bé en
la consideració fonamental que els interdictes eren originàriament expedients que
tenien per objecte omplir els buits de la legislació mitjançant l’arbitri i l’imperi del
pretor, indispensables per protegir relacions i situacions de fet i tutelar necessitats
pràctiques.
— 83 —
(a) Interdictes exhibitoris, prohibitoris i restitutoris
D’aquí resulta una primera i fonamental classificació dels interdictes en dret romà en
exhibitoris, prohibitoris i restitutoris.
Els interdictes exhibitoris contenien l’ordre d’exhibir una cosa (exhibeas). L’exemple
típic és el de l’interdictum de tabulis exhibendis, que obliga al destinatari a exhibir un
testament determinat, que es troba en el seu poder i pot interessar a una altra persona.
Els interdictes restitutoris contenen la clàusula restituas, que imposa l’obligació de
restablir una situació o de restituir una cosa.
I els interdictes prohibitoris contenen una clàusula en què el pretor prohibeix que
s’exerceixi força o violència per alterar una determinada situació.
(b) Interdicte de retenir la possessió (retinendae possessionis)
i interdicte de recobrar la possessió (recuperandae possessionis)
Seguint Maynz (Curso de Derecho Romano, Barcelona, 1887) i Jörs i Kunkel (Derecho
privado romano, Berlín, 1937), el pretor protegeix la possessió mitjançant els interdictes
de retenir la possessió (retinendae possessionis, D.43,17,1), per impedir els
actes de qui lesiona o pertorba el seu exercici, i de recobrar la possessió (recuperandae
possessionis, D.43,16), a favor de qui n’ha estat desposseït o despullat.
El dret clàssic regulava dos classes d’interdictes retinendae possessionis:
L’Interdictum uti possidetis, que servia per a la tutela de la possessió de béns immobles.
Segons la fórmula, el posseïdor quedava protegit contra totes les pertorbacions
de fet sempre que ell mateix no hagués aconseguit la possessió front al seu adversari
de forma violenta (vi), o clandestinament (clam) o es tractés d’una cosa que hagués
rebut a precari; atès que si era així, la part contrària podia oposar l’exceptio vitiosae
possessionis.
L’Interdictumm utrubi, que tenia per objecte la tutela de la possessió de coses mobles.
En el dret de Justinià, es va conservar la nomenclatura clàssica però ambdós interdictes
es van fondre, en quant al seu contingut, en una sola acció possessòria.
I com a interdictes recuperandae possessionis, en dret clàssic també tenim dos modalitats:
L’interdictum unde vi, per recobrar la possessió perduda de béns immobles. Mitjançant
aquest interdicte la persona que hagués estat desposseïda o despullada de la
seva possessió violentament (vi deiectus) durant l’any anterior, era reposada en la
mateixa possessió sempre que no l’hagués obtingut del seu adversari de manera
violenta, clandestina o a precari (nec vi, nec clam, nec precario).
L’interdictum utrubi, per a la recuperació de la possessió perduda de coses mobles.
— 84 — El dret de Justinià va concedir en tot cas al demandat l’exceptio temporis (un any),
però no l’exceptio vitiosae possessionis, que va ser suprimida. I els dos interdictes es
van unificar en un de sol.
El dret canònic va donar una protecció eficaç al posseïdor amb els interdictes, i així
va encunyar l’expressió Spoliatus ante omnia restituendus; per la Decretal Saepè
contingit es concedeix al despullat o usurpat una vertadera acció, actio spolii, contra
qualsevol posseïdor de la cosa usurpada, però admetent novament l’excepció que
dimana de la possessió viciosa de la cosa contra l’interdictant.
Com a requisits d’ambdós interdictes, podem indicar:
a) En l’interdicte de retenir, el demandant ha de provar la possessió al temps de la demanda
i, si es tracta de l’interdicte de recobrar, al temps de la lesió; i en tots els casos,
l’amenaça o lesió sofertes, respectivament, consistents en actes que impliquin la intenció
de pertorbar el lliure exercici de la possessió o la privació de la mateixa possessió,
ja siguin dirigits contra el mateix posseïdor, ja contra el que posseeixi en nom seu.
b) L’interdictat pot oposar les excepcions de no ésser certa la possessió del demandant
o la lesió, i en dret clàssic i canònic (no en dret de Justinià) si aquest demandant
li havia pres injustament la possessió.
c) El fi de la sentència d’interdicte de recobrar és retornar la possessió al que n’ha estat
privat; el de la sentència del de retenir, mantenir i permetre el lliure ús de la possessió
i apercebre el demandat que s’abstingui de pertorbar-la o d’amenaçar-la. La condemna
comprèn també la restitució dels fruits percebuts per l’interdictat des de la lesió.
d) L’acció d’interdicte prescriu al cap d’un any de sofrir la lesió.
e) La sentència d’interdicte no prejutja el domini de la cosa ni el millor dret a posseir-
la; per la qual cosa no priva d’exercitar l’acció reivindicatòria o altres, perquè
no produeix acció de cosa jutjada (per tenir fi diferent) ni tant sols litispendència.
(c) Operis novi nuntiatio
L’interdicte d’obra nova (de operis novi nuntiatio, D.39,1) el pot utilitzar el propietari
o el posseïdor en defensa de la integritat del seu dret, per privar que el veí faci
obres perjudicials al domini de l’actor.
Aquest interdicte té naturalesa preventiva i d’assegurament i es pot exercitar per
a la protecció de la possessió d’un immoble o d’un dret real davant els perjudicis
il·legítims derivats d’una obra nova que envaeix o pertorba la mera possessió o l’ús
d’aquell immoble o dret per tal d’obtenir-ne la paralització i la suspensió provisional.
Està legitimat activament per interposar l’interdicte el propietari, posseïdor o titular
d’un dret real contra el propietari de l’obra que ocasiona un canvi, una pertorbació
en la situació actual.
— 85 —
Cal assenyalar que aquest interdicte –com insisteix la doctrina i la jurisprudència– solament
és procedent contra les obres futures, és a dir, contra les que encara no s’han
fet, no contra les que ja estan acabades; també cal tenir en compte que no s’hi comprenen
totes les obres, sinó solament les que estan unides al sòl; i que té un objecte
merament cautelar de suspensió de les obres o treballs, que s’ha de ratificar o alçar
en la sentència final sense perjudici del dret de les parts a instar un procés ordinari.
L’acció interdictal té un any de durada.
(d) Interdictum quod vi aut clam
L’interdictum quod vi aut clam constitueix un remei similar al de l’operis novi nuntiatio,
però no queda ben perfilat com a conseqüència de la barreja d’elements clàssics
i de Justinià. Mitjançant aquest interdicte el propietari, el posseïdor o el titular d’un
dret real sobre cosa aliena pot demanar la demolició d’una obra feta clandestinament
(clam) o contra la seva prohibició (vi).
La prescripció de l’acció es produeix també al cap d’un any.
3. Vigència dels interdictes al Principat d’Andorra.
Dificultats en la seva aplicació.
En la seva obra Les Valls d’Andorra (Barcelona, 1912), Francesc Pallerola, nomenat veguer
episcopal l’any 1882, reconeix la vigència a Andorra dels interdictes, sense més
precisions. I també s’hi refereix J. A. Brutails (1859-1926), que fou jutge del Tribunal
Superior del Copríncep Francès a la seva obra La Coutume d’Andorre (París, 1904).
Però la seva vigència i l’aplicació no van pas estar exemptes de dificultats. I així,
Antoni Sabater Tomàs, que fou jutge d’apel·lacions i fiscal general, en la seva obra
Dret Civil d’Andorra (Andorra, 1984), indicava literalment que en els procediments
interdictals la jurisprudència ha realitzat una funció correctora, vinculada al deure
de fidelitat a la llei i al seu inexcusable compliment. També recordava que el que
qualifica i defineix els processos interdictals és la cautela, la provisionalitat, la seva
condició contingent i precària, perquè tota la seva comesa és l’adopció de mesures
de seguretat provisionals, quan existeixi la temença que per una modificació de l’estat
actual pugui frustrar-se o dificultar-se el dret d’una part; per això, deia Antoni
Sabater l’any 1984, estimem que de lege ferenda seria molt convenient establir un
procediment específicament interdictal, tota vegada que els procediments vigents
no estableixen les mesures necessàries per assegurar el bon fi del procés.
El Decret de procediment abreujat aprovat pels veguers el 4 de febrer de 1986 va posar
remei a aquella situació, establint en el seu article 3 que en endavant serien substanciats
per les normes d’aquell Decret –entre altres– els interdictes i les terceries.
— 86 — 4. Jurisprudència de l’antic Jutjat d’Apel·lacions,
i reconeixement de les accions interdictals
a Andorra pels antics tribunals superiors de la Mitra
i de Perpinyà.
Abans de tot això, però, el Jutge d’apel·lacions Carles Obiols, ja havia tingut l’oportunitat
de pronunciar-se sobre aquesta interessant i peculiar institució:
Així:
(a) En L’aute del 22 d’octubre de 1961, referent a l’interdicte de recobrar la possessió
d’una finca, s’examinà el recurs d’apel·lació interposat contra el manament
del batlle francès que ordenava la cessació de la continuació dels treballs d’enderrocament
d’un edifici “fins a la declaració definitiva sobre el particular”. El Jutjat
d’Apel·lacions confirma l’ordre del batlle francès perquè, segons Obiols, la prohibició
d’autodefensa en què es fonamenta no sols l’ordenament de la justícia, sinó també
l’edifici constitucional de l’Estat de dret, comporta la via d’impetrar la tutela de
l’organització judicial a fi d’arribar a una solució imparcial i coactiva de l’assumpte
litigiós; i estableix que l’única i exclusiva finalitat de l’ordre del batlle i el resultat
de la seva execució inaudita altera parte, consisteix a prevenir o, almenys, atenuar
l’estrall del fet consumat, dimanant d’una conducta de licitud o il·licitud no definida
ni definible encara, perquè aquest bàsic aspecte s’ha de precisar en el procés corresponent,
no sempre breu ni senzill; i d’aquí ve la conveniència del manteniment
del statu quo, d’aconseguir que la situació de les coses continuï estàtica, mentre el
dinamisme jurisdiccional no arribi a manifestar-se definitivament sobre la viabilitat
o inviabilitat de l’acció possessòria exercitada, sense, però, que la mesura adoptada,
de caràcter instrumental i provisional, prejutgi en el més mínim si als defenents els
serà o no permès persistir desprès en el comportament que ara es controverteix.
Recorda Carles Obiols que si no es decretés tal raonable dispositiu precautori podria
donar-se la hipòtesi d’existir drets recolzats en l’abundosa i variada trama de les
normes jurídiques, que per manca d’oportuna i efectiva protecció degenerarien en
declaracions merament teòriques o en sentències purament formals, amb desprestigi
de l’òrgan que les hagués pronunciat.
(b) En la sentència del 22 de desembre de 1962, que es refereix a l’interdicte unde
vi, a fi de compel·lir i sancionar en la mateixa forma a l’arrendatari i detentadors
rebels… (Codi, 8,4,10).
(c) I en la important Sentència del 8 de juliol de 1965, que es refereix a l’interdicte
d’obra nova o de operis novi nuntiatione, referida a l’emplaçament d’una nova
antena de radiodifusió, que estableix que la jurisprudència dels diferents òrgans
jurisdiccionals ha acollit la vigència a Andorra del procés especial establert pel dret
— 87 —
romà de Justinià i el dret canònic contingut en les Decretals, millorat i adaptat
a les concepcions modernes, tal com l’han recollit i conserven els textos procedimentals
vigents en els països que contornen Andorra com la Ley de Enjuiciamiento
Civil espanyola i el Code de procedure civile de França, tenint en compte que la seva
finalitat asseguratòria es troba no solament emparada a través de les normes processals
civils, de la competència dels tribunals ordinaris, sinó també per una sèrie
d’ordenances locals i de disposicions administratives, que són de la incumbència
de les autoritats d’aquesta classe, en què –continua dient– es fàcil una confusió
de límits…
I acaba dient que no es podria ometre a Andorra la potestat reconeguda al pretor
en dret romà, d’acordar en qualsevol moment la remissió o revocació de l’ordre de
suspensió dels treballs i de les obres (Digest, 39,1,1,10; 39,1,5, 17 i 19; 43,25)
així com de continuar-les, amb caució de restituir les coses al seu primitiu estat i
de destruir, a expenses del denunciat, el que s’hagués fet posteriorment (Digest,
39,1,21; Codi, 8,10,14) tal com, indica, diuen Ourliac i Malafosse, en Dret romà i
francès històric.
En múltiples i variades resolucions els antics tribunals superiors, de la Mitra a la
Seu d’Urgell i del copríncep francès a Perpinyà, també van tenir ocasió d’analitzar
i declarar la vigència al Principat d’Andorra de les accions interdictals, com és pot
veure en diverses sentències (STSM del 29 de febrer de 1988 i STCF del 14 de març de
1975, entre moltes altres), tal com en relació amb el primer dels indicats tribunals
superiors ho recull el que fou magistrat del Tribunal Superior de la Mitra Lluís Puig i
Ferriol en la seva obra Jurisprudència del Tribunal Superior de la Mitra, 1985-1987, i
en relació amb el segon de dits tribunals ho recull P. Ourliac a la seva obra Jurisprudence
Civile d’Andorre, Arrêts du Tribunal Supérieur de Perpignan: 1947-1970.
5. Jurisprudència de la Sala Civil del Tribunal Superior
de Justícia d’Andorra, d’ençà que es va constituir
l’any 1994 fins a l’actualitat.
Posant fi a l’existència de dos tribunals superiors de justícia (un per cada copríncep),
no sempre coincidents en les seves resolucions, la Constitució del 14 de març de
1993 estableix que la Justícia és administrada en nom del poble andorrà, i confereix
l’exercici de la potestat jurisdiccional als Batlles, el Tribunal de Batlles, el Tribunal
de Corts i el Tribunal Superior de Justícia d’Andorra.
D’acord amb l’article 56 de la Llei qualificada de la Justícia, dels dies 2 i 3 de setembre
de 1993, el Tribunal Superior de Justícia d’Andorra constitueix la més alta
instància de l’organització judicial del Principat. En matèria civil, és competent per
— 88 — jutjar tots els recursos interposats contra les resolucions judicials adoptades en primera
instància per la Batllia d’Andorra en els límits fixats per la Llei.
En els vint anys de la seva existència, la Sala Civil del Tribunal Superior de Justícia
d’Andorra ha tingut ocasió de pronunciar-se sovint i abundosament, en el marc dels
recursos d’apel·lació, sobre els interdictes. Això ha donat lloc a una copiosa producció
jurisprudencial d’alt nivell, que entronca amb la tradició jurídica andorrana i
amb la jurisprudència anterior.
Aportació jurisprudencial fonamental en un país com Andorra, de dret no codificat,
on l’activitat de l’òrgan judicial cobra un relleu i una responsabilitat especials, per la
recerca de la norma justa i adequada a les noves situacions sobrevingudes, posant a
prova la seva capacitat integradora i creadora a la vegada, d’integració de les noves
realitats en el marc de l’ordenament jurídic del país, sense desvirtuació de les seves
directrius i de les seves essències pròpies.
En aquests vint anys de treball jurisdiccional, el Tribunal Superior de Justícia i els
magistrats que el componen, han fet certes i reals les paraules del catedràtic d’història
del dret de la Universitat de Barcelona, J. M. Font Rius, en el pròleg a l’obra
Jurisprudència Civil Andorrana de Carles Obiols, l’any 1968, quan deia: “el nostre magistrat
andorrà ha tingut ocasió de mostrar les seves dots d’intuïció i saviesa per sortir
airós en aquestes situacions de penúria o silenci dels textos positius, tot i pouant en el
sempre fèrtil manantial (sic) del dret comú, que un cop més ha pogut revelar la seva
inexhaurible fecunditat i eficàcia pràctica, com un assenyat Pretor romà o com aquells
probi homines medievals…”
La jurisprudència del Tribunal Superior de Justícia dels darrers vint anys en aquesta
matèria es refereix, en essència i majorment, a tres tipus d’interdictes, en els vessants
processal i material:
– L’interdicte de retenir la possessió.
– L’interdicte de recobrar la possessió.
– L’interdicte d’obra nova.
Se seleccionen a continuació, sense ànim exhaustiu ni voluntat de sistematitzar,
algunes de les sentències o autes dictats per la Sala Civil del Tribunal Superior de
Justícia (TSJC), que posen en relleu la casuística d’alguns casos particulars tractats
en la matèria.
5.1. Qüestions processals
1. El coneixement dels interdictes correspon a la jurisdicció civil; en concret, la
competència recau en el Tribunal Unipersonal del Batlle en primera instància i al
Tribunal Superior de Justícia, que a través de la sala civil coneix del recurs d’apel·
— 89 —
lació contra la decisió dictada per aquell òrgan unipersonal (art. 49.3 de la Llei qualificada
de la Justícia i arts. 86 a 90 de la Llei transitòria de procediments judicials
i sentència del TSJC del 18 de juny de 1998, núm. 964, i aute TSJC del 26 d’abril de
2001, núm. 1685).
2. La sentència que posa fi al procés interdictal és recurrible en apel·lació; però en
canvi és inviable el recurs autònom contra la mesura urgent i adoptada de forma
cautelar ad limine litis pel batlle, amb vista a garantir el resultat del procés i impedir
la producció de possibles danys. Segons l’aute del TSJC del 30 de novembre del
2000, la combinació de l’article 17 de l’annex II del Decret de 4 de febrer de 1986 i
l’article 86 de la LTPJ resulta que els autes que es dictin en processos civils de més
de 200.000 pessetes i menys de 2.000.000 o el seu contravalor en una altra moneda,
interdictes, terceries i tota mena d’incidents poden ser objecte d’apel·lació només
si la resolució impossibilita la continuació del procés. En l’aute del 27 de novembre
de 2008, el TSJC afirma que si fos possible un recurs d’apel·lació contra un aute que
acorda l’aturada de l’obra en el marc del judici interdictal d’obra nova, es frustraria
ad limine litis la finalitat de tal acció interdictal, amb la qual cosa es vulneraria el
dret fonamental al procés degut de l’article 10 de la Constitució.
3. El procediment per a la tramitació dels interdictes és el procés abreujat regulat
per l’annex II del Decret dels veguers del 4 de febrer de 1986, modificat per l’article
86 de la Llei transitòria de procediments judicials. L’article 3 d’aquest annex disposa
què seran substanciats d’acord amb les normes del Decret indicat –entre d’altres– els
interdictes i les terceries.
4. La sentència del batlle que posa fi a l’interdicte, ratificarà o alçarà la suspensió
de les obres acordada cautelarment, i és recurrible en apel·lació davant del Tribunal
Superior.
5. Inadmissió del recurs d’apel·lació relatiu a la demanda de deixar sense efecte i
amb la màxima urgència la prohibició de continuar els treballs en tota l’obra, perquè
això correspondria a deixar sense efecte l’interdicte d’obra nova, cosa que només
pertoca a la sentència, en el cas escaient, una vegada que s’hagi tramitat l’interdicte
plantejat. No obstant això, les altres decisions que el batlle adopta, en el marc
de l’incident interdictal, sobre l’abast que ha de tenir l’odre d’aturada i les altres
mesures complementàries, en particular l’autorització de continuar parcialment les
obres, sí que poden ser objecte de recurs, perquè són independents de la tramitació
de l’assumpte principal a la qual no se l’afecta ni la retarda (aute del TSJC del 30 de
juny de 2004, núm. 13).
5.2. Sobre els interdictes en general
1. Sota la denominació d’interdictes, de marcada reminiscència romana avui superada,
s’inclouen una sèrie de judicis sumaris definits pel seu caràcter provisional,
— 90 — cautelar, contingent i de concret possibilisme processal (sentències del TSJC del 19
d’octubre i del 7 de desembre de 1997, i del 22 de gener de 1998).
2. La cosa jutjada només s’estén al que és objecte d’interdicte. I, en conseqüència,
hi ha la possibilitat d’un judici declaratiu posterior (sentència del TSJC del 21 de
març de 1996).
3. Cal destacar la diferent naturalesa dels diversos interdictes. Així, els interdictes
de retenir i recobrar són judicis possessoris, mentre que l’interdicte d’obra nova té
una finalitat asseguratòria (en la sentència del 8 de juliol de 1965 esmentada anteriorment,
el jutge d’apel·lacions Carles Obiols indicava que l’interdicte de recobrar és
típicament possessori, mentre que la denúncia d’obra nova només indirectament es
pot considerar propera als veritables interdictes, perquè la seva funció asseguratòria
s’aconsegueix no només mitjançant la jurisdicció i el procés civil sinó també per
procediments administratius).
4. L’objecte dels interdictes no abasta la definició de drets ni l’examen de drets dominicals
o reals en cosa aliena de les parts en la controvèrsia sinó que, per contra,
s’ha de concretar en l’examen de la qüestió objecte d’interdicte (sentència del TSJC
del 19 de juny del 2008 en la qual, segons el Tribunal, queda provat que la possessió
de l’agent es veu afectada i despullada per l’actuació del defenent).
5. Segons les sentències del TSJC del 14 de maig de 1998, núm. 954, i 19 de novembre
de 1998, núm. 1001, i l’aute del TSJC del 10 d’abril de 1997, núm. 856, entre
altres, són característiques comunes a tots els procediments interdictals:
– Que no s’hi pot discutir la propietat, sinó solament el fet de la possessió en el
moment de ser desposseït o pertorbat. En conseqüència, resta exclòs tot allò que
faci referència al dret de posseir i l’eventual existència o no d’un dret sobre l’objecte.
– Que la resolució judicial que posa fi al plet, no produeix efectes de cosa jutjada,
amb la qual cosa es pot iniciar, posteriorment, la demanda declarativa en el corresponent
procediment ordinari (sentència del TSJC del 21 de març de 1996 i aute del
10 d’abril de 1997, núm. 856).
– Que en qualsevol cas, l’interdicte s’ha d’interposar en el termini d’un any, comptador
des que es va produir la lesió (sentències del TSJC del 18 de setembre de 1997,
núm. 794; del 14 de maig de 1998, núm. 954; del 19 de novembre de 1998, núm.
1001, i aute del TSJC del 10 d’abril de 1997, núm. 856).
6. Cal rebutjar l’exercici genèric i general de “totes aquelles accions interdictals que
siguin necessàries i útils”, per no ser aquest plantejament escaient perquè és l’actor
qui ha de precisar l’acció que planteja segons el principi de la rogació (sentència del
TSJC del 15 de novembre del 2001, núm. 79).
7. Tampoc és procedent pretendre que el Tribunal aculli els “altres interdictes que
procedeixin” (com diu la demanda en la seva capçalera) o “tot altre en dret pertinent”
— 91 —
(com sol·licita la súplica), perquè en ésser pregada la justícia civil és ell (l’agent)
qui hauria d’especificar l’acció que exercita i el procediment (sentència del TSJC del
16 d’abril del 2003).
5.3. Sobre els interdictes possessoris
(a) Interdicte de retenir la possessió (retinendae possessionis)
1. Com hem vist abans, és el que en les fonts s’anomena interdicte retinendae possessionis
(Digest, 43,17, 1), amb la precisa denominació d’interdicta uti possidetis si
es tracta de la possessió d’immobles i d’interdicta utrubi per als mobles.
2. L’exercici d’aquestes accions només correspon al posseïdor quan resulta pertorbat
o expulsat, quan s’hagi vulnerat o desconegut la seva possessió.
3. És procedent l’exercici d’aquest interdicte quan el posseïdor hagi estat pertorbat
en la seva possessió mitjançant actes que comportin la intenció d’inquietar o de
privar de la possessió.
4. La legitimació activa correspon a tot posseïdor, ja sigui natural ja sigui civil, i que
sigui el posseïdor actual de la cosa o el dret.
5. La finalitat del procediment és obtenir protecció del posseïdor davant els actes
lesius que faci una altra persona, per evitar-ne la reiteració i, en conseqüència, la
de mantenir i permetre ei lliure ús de la possessió i advertir al pertorbador que se
n’abstingui (sentències del TSJC del 21 de març de 1996, núm. 548, i del 16 d’abril
del 2003, núm. 1984).
6. Quant a la legitimació passiva, s’exercita contra l’autor material dels actes de pertorbació
o privació, i enfront dels qui hagin actuat per ordre o compte seu i contra
els hereus d’uns i altres.
El reclamant ha de provar la possessió al temps de la demanda, així com l’amenaça,
els actes que impliquin la intenció de pertorbar el lliure exercici de la possessió
(sentència del TSJC del 16 d’abril de 2003, núm. 1984).
7. La sentència ordena mantenir en la possessió i requereix al pertorbador per tal
que s’abstingui de pertorbar-la i amenaçar-la en el futur.
No és escaient el pronunciament de requerir la defenent de cessar en els actes de
pertorbació de la possessió, perquè aquest pronunciament és propi de l’interdicte de
retenir i no del de recobrar. I no és el domini, sinó únicament la possessió el que pot
ésser objecte dels interdictes possessoris (sentència del TSJC del 15 de novembre
del 2001, núm. 79).
8. Per a la viabilitat de l’interdicte uti possidetis, cal que es produeixi un atemptat
a la possessió de l’agent … és necessari que s’uneixi al fet exterior un element in-
— 92 — tencional, una voluntat deliberada de lesionar la possessió de l’agent (sentència del
TSJC del 16 d’abril del 2003, núm. 1984).
(b) Interdicte de recobrar la possessió (recuperandae possessionis)
1. És el que en les fonts romanes s’anomena interdicte recuperandae possessionis i
s’ha d’exercitar quan el posseïdor hagi estat desposseït o despullat de la possessió
per tal de recuperar-la.
2. A l’interdicte recuperandae possessionis que recull el Digest 43,16 i 43,24, no es
pot discutir la propietat d’una determinada franja de terreny ni tan sols el millor dret
a posseir-la, sinó que la finalitat d’aquet procediment és retornar la possessió a qui
n’ha estat privat (sentència del TSJC del 19 de juny del 2008, núm. 36; en aquest cas
concret, el Tribunal considera que si s’havia tingut mai la possessió no es tenia molt
abans de l’acte de despossessió que s’imputa al defenent i en tot cas, mai abans d’un
any, que és el termini que s’entén la possessió a favor del nou posseïdor; en aquest
mateix sentit, sentència del TSJC del 19 de juny del 2008, núm. 54).
3. La interposició de l’interdicte de recobrar la possessió exigeix els pressupòsits
següents:
– Estar en possessió de la cosa o el dret amb anterioritat a l’acte de despossessió.
– Haver estat pertorbat en la possessió o desposseït d’aquesta possessió o aquell
dret (sentència del TSJC del 18 de juny de 1998, núm. 964).
– Que no hagi transcorregut un any des de l’acte de despossessió (sentències del
TSJC del 18 de setembre de 1997, núm. 794, i del 19 de novembre de 1998, núm.
1001, i aute del TSJC de l’1 d’abril de 1997, núm. 856). Però quan l’ocupació és
clandestina el temps no corre fins que el perjudicat no coneix la lesió (sentències del
TSJC del 14 de maig de 1998, núm. 954, del 19 de novembre de 1998, núm. 1001, i
aute del TSJC del 10 d’abril de 1997, núm. 856).
4. La legitimació activa per interposar l’interdicte correspon al posseïdor per qualsevol
títol, és a dir, tant al que posseeix naturalment com al posseïdor civil (sentències
del TSJC del 14 de maig de 1998, núm. 954, del 19 de novembre de 1998, núm.
1001, i aute del 10 d’abril de 1997, núm. 856).
5. La possessió que empara l’interdicte recuperatori és la que suposa quelcom més
que un trànsit esporàdic o circumstancial perquè s’ha de tractar d’una situació estable
i definida, que constitueixi una utilització i un gaudiment continuat i exterioritzat
(sentència del TSJC del 21 de febrer del 2002, núm. 119).
6. Com que la finalitat d’aquest interdicte és retornar la possessió a qui n’ha estat privat
(sentències del TSJC del 21 de març de 1996, núm. 548, i del 27 de març del 2003,
núm. 1973), no és possible restituir quan la possessió mai no s’ha tingut (sentències
del TSJC del 29 de març del 2001, núm. 1569, i del 27 de març del 2003, núm. 1973).
— 93 —
7. Quant a la legitimació passiva, s’atribueix a l’autor material de l’acte de despulla
en la possessió i de les persones que hagin actuat per compte o ordre seu i contra
els hereus d’uns i altres (Digest, 43,24,5).
8. Pel que fa a l’objecte de l’interdicte, amb aquesta acció no es pot discutir la propietat
ni el dret a posseir sinó només el fet de la possessió en el moment de la despulla.
En definitiva, tota qüestió litigiosa aliena al fet possessori queda totalment
fora de l’objecte de l’interdicte.
9. La sentència condemna que immediatament es reposi en la possessió el legítim
posseïdor, a la restitució dels fruits percebuts des de la lesió i a indemnitzar els
danys i perjudicis (aute del TSJC del 26 d’abril del 2001, núm. 1685).
10. Aquesta sala no veu confirmable que l’acció interdictal possessòria sigui idònia
per restablir el compte bancari … a la situació que tenia abans que el banc li efectués
la unilateral extracció de … € (sentència del TSJC del 27 de març del 2003).
5.4. Sobre l’interdicte d’obra nova (de operis novi nuntiatione)
1. L’interdicte d’obra nova, de operis novi nuntiatione (Digest, 39,1), té la finalitat
de protegir la propietat o la possessió d’un immoble o dret real davant els perjudicis
il·legítims derivats d’una obra nova, que en la seva projecció ha envaït o pertorbat
la mera possessió o ús d’aquells drets, per tal d’obtenir la paralització i suspensió
provisional de l’obra però no la seva demolició (sentències del TSJC del 27 de juliol
de 1995, núm. 358; del 7 de desembre de 1995, núm. 415; del 10 de juny de 1999,
núm. 1154, i autes del TSJC del 26 d’abril del 2001, núm. 1685; del 24 de maig del
2001 i del 21 de març de 2002, núm. 1883 i núm. 1689; del 26 de febrer del 2003,
núm. 2057; del 16 d’abril del 2003, núm. 1984; del 25 de setembre del 2003, núm.
2018, i del 12 de febrer de 2004, núm. 128).
2. Està legitimat activament per interposar la demanda el propietari, posseïdor o
titular d’un dret real (sentència del TSJC del 16 de gener de 1997, núm. 710). L’acció
s’ha de dirigir contra el propietari de l’obra que ocasiona un canvi, una pertorbació
en la situació actual. I el caràcter provisional de la suspensió de l’obra determina
que el que l’exercita hagi de provar la realitat fàctica d’una construcció o d’unes
obres que pertorbin l alterin la situació actual (sentència del TSJC del 22 de gener
de 1998, núm. 908).
3. Són característiques constitutives d’aquest interdicte les següents (sentències del
TSJC del 27 de juliol de 1995, núm. 358, del 7 de desembre de 1995, núm. 415, i del
10 de juny de 1999, núm. 1154):
– Solament es produeix contra les obres futures, és a dir, contra les que encara no
s’han fet, no contra les que ja estan acabades, perquè la seva finalitat és que no
continuïn (Digest, 39,1,1). Es considera que fa una obra nova qui, edificant o ender-
— 94 — rocant alguna cosa, canvia el primitiu aspecte de l’obra (Digest, 39,1,1-11). Si s’ha
fet alguna obra que no s’hauria d’haver fet, deixa de tenir lloc l’edicte de denúncia
d’obra nova, i s’ha de recórrer a l’interdicte del qual s’hagi fet violentament o clandestina
(quod vi aut clam) a fi que es torni a l’anterior estat (sentències del TSJC del
10 de juny de 1999, núm. 1154, del 15 de novembre del 2001, núm. 1638, i autes
del TSJC del 26 d’abril del 2001, núm. 1685, del 21 de març del 2002, núm. 1883, i
del 16 d’abril del 2003).
– Tal com assenyala el Digest (39,1,1-12), no s’hi comprenen totes les obres, sinó
solament aquelles que estan unides al sòl, l’edificació o demolició de les quals sembla
que comprèn una obra nova. En el mateix text també s’indica que si algú fa sega
o talla un arbre, o esporga una vinya, encara que fa una obra, no hi està compresa,
perquè l’interdicte d’obra nova es refereix a les obres que es fan al sòl, no a plantacions
(sentència del TSJC del 10 de juny de 1999, núm. 1154, i aute del 26 d’abril
del 2001).
– Té un objecte merament cautelar de suspensió de les obres, que s’ha de ratificar
o alçar en la sentència final, sense perjudici del dret de les parts a instar un procés
ordinari. Al plet no es poden introduir qüestions alienes a la concreta pertorbació.
El nucli de la qüestió del litigi ha de consistir a determinar els purs efectes precautoris
i provisionals sense efectes de cosa jutjada, si existeix un estat possessori i un
interès legítim d’aquesta naturalesa per mantenir la suspensió de l’obra nova que el
lesionaria (sentències del TSJC del 27 de juliol de 1995, núm. 358, del 7 de desembre
de 1995, núm. 415, i del 25 de setembre del 2003).
4. Un cop presentada la demanda d’interdicte d’obra nova, el batlle dictarà una
resolució per requerir al propietari de l’obra que suspengui l’obra, en l’estat en què
es trobi, sota amenaça de demolició del que s’edifiqui. I és que l’única finalitat de
l’interdicte és l’adopció de mesures de seguretat i provisionalitat quan existeixi el
temor que per una modificació de l’estat actual es pugui frustrar, envair o dificultar
el dret d’una part, respecte exclusivament d’un estat possessori i de fet materialment
definit i actuat per la detenció material per part de l’interdictant (sentència del TSJC
del 7 de desembre de 1995, núm. 415).
5. Aquesta mesura cautelar en què consisteix l’interdicte d’obra nova s’ha d’acordar
sense donar-ne prèvia audiència als defenents perquè aquesta audiència podria fer
perdre i frustrar la finalitat de l’interdicte en possibilitar-los accelerar la terminació
de l’obra, per exemple (aute del TSJC del 9 de juliol del 2002, núm. 1911).
6. La sentència no pot entrar a declarar l’existència o no del dret ni pot ordenar la
demolició de les construccions ja fetes, perquè el seu contingut és paralitzar provisionalment
la realització d’una obra (aute del TSJC del 26 d’abril del 2001, núm. 1685).
7. La protecció interdictal de les servituds està continguda i limitada a l’interdicte
d’obra nova, que té per objecte la defensa de la propietat, la possessió i qualsevol
— 95 —
altre dret real com el de servitud, mentre que els interdictes de retenir o de recobrar
tutelen únicament la possessió, però no el dret de propietat ni el dret real de servitud
(sentència del TSJC del 21 de febrer del 2002, núm. 1747).
8. L’interdicte d’obra nova té per objecte principal la defensa de la bona fe i l’economia
processal i evita, com totes les accions possessòries, les vies de fet, amb la
consegüent pertorbació de la pau social; té la finalitat de protegir la propietat o la
possessió d’un immoble o dret real davant dels perjudicis il·legítims derivats d’una
obra nova i que en la seva projecció ha envaït o pertorbat la mera possessió o ús
d’aquells drets, deixant a part la realitat o no d’una existència i configuració en el
seu titular conforme a dret, qüestió que s’ha de definir en el pertinent judici declaratiu.
L’acció interdictal d’obra nova requereix el fet d’una construcció o unes obres
que ocasionin un canvi, una pertorbació en l’estat present de les coses, perjudicant
la propietat, la possessió o el dret real de l’agent, estant legitimats solament els
titulars de la propietat, de la possessió o del dret real (sentència del TSJC del 7 de
desembre de 1995, núm. 127).
9. Aquest interdicte no hi té res a dir quan la lesió ja s’ha produït (aute del 9 de
juliol del 2002, núm. 67).
10. L’objecte de la inspecció ocular no és altre que constatar l’estat i les característiques
de l’obra nova per tal de decretar-ne o denegar-ne la suspensió. Si se’n decreta
la suspensió, s’haurà de continuar el judici a fi que la sentència ratifiqui o alci la
suspensió. Però si no s’acorda la suspensió, el judici … havia perdut tot objecte
perquè si aquest objecte era ratificar o alçar la suspensió de l’obra, no seria possible
ratificar o alçar una suspensió que no havia estat acordada anteriorment. Per tant,
la decisió de no ordenar la inexecució de l’obra en els termes projectats, era contradictòria
i incompatible amb la decisió de continuar el judici (sentència del TSJC del
17 de març del 2005, núm. 171).
11. Per tal que en el marc d’un interdicte d’obra nova el batlle pugui acordar l’atur
urgent de l’obra, el denunciant ha d’aportar: la presentació d’una aparença de dret
per raó de la qual el denunciant estaria legitimat per sol·licitar l’atur; la manca de
temeritat en l’actuació del denunciant; la constatació de l’existència de l’obra nova
en curs d’execució; l’avaluació dels potencials perjudicis que encara pogués produir
la continuació de l’obra; i l’avaluació d’aquests eventuals perjudicis no és mesurable
amb criteris constructius sinó amb la valoració dels perjudicis que pogués produir la
continuació de l’obra (sentència del TSJC del 17 de març del 2005, núm. 196).
12. El procés interdictal d’obra nova no és un procediment idoni per definir drets de
cap mena; ni per jutjar modificacions de servituds; ni per determinar la seva excessiva
onerositat pel predi servent; ni si s poden o no desplaçar les obertures constitutives
de la servitud de llums i vistes obrint unes obertures diferents (sentència del
TSJC del 17 de març del 2005, núm. 171).
— 96 — 13. La finalitat d’aquest interdicte és únicament prevenir i evitar la lesió que causa
o que pugui causar l’obra que s’està fent mitjançant la seva paralització, i no pas
assolir la demolició de l’obra que ja està feta o la reparació del perjudici que s’hagi
causat (sentència del TSJC del 25 de setembre del 2003).
14. És evident que no és possible ratificar la suspensió de l’obra quan està acabada;
per tant, amb l’acabament, l’interdicte ha perdut la seva finalitat; ha desaparegut el
seu objecte (sentència del 10 de gener de 2005).
15. En aquest interdicte l’únic que escau fer és discernir de bell antuvi quan es denuncia
l’obra nova, si el denunciant té l’aparença de bon dret i que aquest denunciant
es veuria lesionat o menystingut si es realitza l’obra, per acordar-ne inicialment
(en el cas afirmatiu) la suspensió, i per ratificar aquesta suspensió a la sentència si
un cop tramitat el judici, es confirma l’existència del bon dret sobre la propietat, el
dret real o la possessió mereixedora de protecció (sentència del TSJC del 17 de març
del 2005).
16. Resulta que la possessió de la part agent es veu afectada i despullada per l’actuació
de la part defenent i, des d’aquesta òptica, s’ha de confirmar la resolució d’instància
en el sentit de donar lloc als interdictes d’obra nova i de recuperar possessió
com expedients per protegir la situació possessòria de la part agent (sentència del
19 de juny de 2008).
6. Consideració final. Gratitud i Justícia.
Valgui aquesta col·laboració doctrinal que en complir-se vint anys de l’existència del
Tribunal Superior de Justícia d’Andorra m’ha demanat Pere Pastor, primer magistrat
andorrà al Tribunal Superior de Justícia, com a modesta aportació d’un advocat (anomenat
“el soldat desconegut de la jurisprudència” per Carles Obiols en l’aute del 14 de
maig de 1963), en reconeixement a la labor que durant els vint anys de la seva existència
han realitzat els magistrats del Tribunal Superior de Justícia d’Andorra, i que
desitgem que continuïn portant a terme en el futur amb l’alt nivell que els caracteritza,
pel bé d’Andorra i dels ciutadans que hi habiten des de temps immemorials.
La disposició transitòria cinquena de la Llei qualificada de la Justícia dels dies 2 i 3
de setembre de 1993 estableix molt encertadament que per mentre la carrera judicial
andorrana no disposi de personal suficient per cobrir els càrrecs de Magistrats i
de Fiscal General, podran ésser nomenats, guardant l’esperit d’equilibri, magistrats
espanyols i francesos.
Aquesta fructífera combinació, i el servei que presten els magistrats a la vida jurídica
i a la justícia andorrana són altament meritoris i creditors de l’estima dels veïns
d’Andorra, especialment dels juristes que continuem creient en la Màxima 14 del MaJurisprudència
— 97 —
nual Digest, quan diu que “A la Justícia se deu tenir sempre un gran amor y veneració;
procurar que esta gloriosament regnie en las Valls; pués sempre es lo fonament de sa
conservació”.
Andorra la Vella, febrer del 2014.
20è aniversari de la constitució del Tribunal Superior de Justícia d’Andorra.

— 99 —
El dret administratiu
sancionador en la jurisprudència
del Tribunal Superior
Antoni López Montanya
Advocat
— 100 — 1. El Dret administratiu sancionador abans
de la Constitució.
Les sancions administratives no eren desconegudes en el dret consuetudinari andorrà;
Brutails fa notar que “tota ordre d’una autoritat andorrana està recolzada per una
sanció, habitualment pecuniària […] Els consells de secció o de parròquia, ordenen
sota pena del ‘cot del quart’ o del ‘cot de la parròquia’; el Consell General, sota pena
del cot de la Terra; els Veguers, sota pena d’una multa.”1 El mateix autor explica que
“Cot és un vell mot que designava alhora les infraccions als reglaments de policia rural
i les multes amb què aquestes infraccions eren castigades.”2
El mecanisme del cot i el recot és d’origen molt antic, Riberaygua en remunta l’etimologia
a un privilegi del bisbe Uries3 (meitat de segle XVI), i era encara d’aplicació
quan es promulga el Decret de reforma de les Institucions, de 15 de gener de 1981,
que va crear el Consell Executiu (antecedent immediat del Govern). En aquest moment,
París el descriu així:
«En cas de transgressió d’una decisió emanant del Consell General el Cot constitueix
el mitjà coercitiu normal, ordena de respectar la decisió baix pena del Cot
de la Terra. Passats vuit dies, si no s’ha contestat el Cot, s’ordena baix pena de
recot. Passats altres vuit dies, es tramet al Batlle per la seva execució. L’import
del Cot de la Terra és de 500 pta. i el Recot de 1.000 pta. L’infractor ha de pagar
i sotmetre’s a la decisió objecte del Cot.»4
El Codi de l’Administració, de 29 de març de 1989, va posar fi a aquell mecanisme i
va establir les bases del que serà, endavant, el dret administratiu sancionador, en
disposar, que “la llei de l’Autoritat competent establirà sancions penals i administratives
per tal de reprimir la desobediència als actes administratius” (article 51). Noti’s
que, en el context preconstitucional en què es publica el Codi, el terme ‘autoritat
competent’ al·ludeix a la manca de competència del Consell General per establir
sancions penals, i també, en la mateixa clau de lectura, s’interpreta com l’afirmació
de la competència d’aquest per tipificar infraccions i sancions administratives, les
quals, diu la mateixa norma, “no podran ésser superiors a les penals, ni comportaran
mai privació de llibertat”.
Malgrat que la referència a l’establiment de sancions penals per reprimir les infraccions
administratives hagués pogut obrir la via a un dret administratiu sancionador
d’inspiració francesa, exercit en bona part pels tribunals de policia, el Codi afirma
1. Brutails, J.A.: «La coutume d’Andorre», Paris 1904, 2a edició, Andorra 1965 (la traducció és nostra).
2. Id. pàg. 317.
3. Riberaygua Argelich, Bonaventura: «Les Valls d’Andorra», Barcelona 1946.
4. París Torres, Enric: «Estudi sobre les institucions andorranes», Andorra 1980.
— 101 —
també la potestat sancionadora de l’Administració, i aquesta és la forma en què el
nostre règim sancionador ha prosperat, inspirat clarament en l’espanyol, en què la
norma són les sancions administratives imposades per òrgans administratius, i l’excepció,
les sancions penals.
En el seu article 1r (quasi un calc de l’article 9.3 de la Constitució espanyola), el
Codi proclama diversos principis generals, entre ells el de legalitat i el de no retroactivitat
de les disposicions que estableixin una sanció; més endavant, destina alguns
articles (el 24 i els 71 a 75) a regular la potestat disciplinària de l’Administració
sobre el seu personal, (que se situa en l’àmbit de les relacions de subjecció especial),
mentre que l’exercici de la potestat sancionadora de règim general es regula en
l’article 51, i es limita a la prohibició d’una doble sanció penal i administrativa pels
mateixos fets, i a l’exigència que se segueixi un procediment sancionador, que ha de
respectar, en tot cas, les disposicions establertes per al procediment administratiu
ordinari; no estableix, doncs, cap garantia reforçada per al procediment sancionador.
Sobre aquesta base va iniciar la seva activitat la Jurisdicció Administrativa i Fiscal,
creada al mateix temps que el Codi, i amb la finalitat de controlar-ne l’aplicació per
part d’aquelles administracions andorranes que hi estaven sotmeses (no ho estaven
els Veguers, que comandaven la policia i exercien competències de control de la
moralitat i l’ordre públic, entre d’altres). Cal dir que l’activitat d’aquesta jurisdicció
en el tema que ens ocupa va ser més aviat minsa: entre el 1992 i 1993, el Tribunal
Administratiu i Fiscal va dictar només cinc sentències relatives a sancions, totes
elles imposades per la Duana.
El 28 d’abril de 1993 s’aprova la Constitució andorrana que instaura, per fi, la separació
de poders, i la forma política del coprincipat parlamentari. Com a conseqüència
d’aquest canvi de règim, a finals del mateix any es creen les noves Batllies
i Tribunals, al capdamunt dels quals se situa el Tribunal Superior d’Andorra, dividit
en tres sales: civil, penal i administrativa (articles 56 i 58 de la Llei qualificada de
la justícia). Aquest és el referent al què ens remetrem en les properes pàgines per
analitzar l’evolució del dret administratiu sancionador en el nostre país.
2. La jurisprudència de la Sala administrativa
del Tribunal Superior.
En els vint anys transcorreguts des de la seva creació, la Sala administrativa del
Tribunal Superior ha tingut ocasió de resoldre nombroses qüestions relatives a sancions
administratives (els temes que ha tractat amb més freqüència es refereixen a
sancions de duana; règim disciplinari dels funcionaris; sancions per infracció de la
normativa laboral; sancions urbanístiques i sancions per infracció de la Llei de caça),
— 102 — i ha anat creant una jurisprudència rica i variada, que resulta especialment interessant;
al fil de les seves resolucions, la Sala ha anat identificant les regles essencials
que han de regir l’exercici de la potestat sancionadora per part de les administracions
públiques, i ho ha fet aplicant els principis constitucionals i els que estableix el
Codi de l’Administració, però també, quan aquests no han estat suficients per donar
un tractament complet i coherent a les qüestions sotmeses a la seva consideració,
deduint l’aplicació d’altres principis i regles que no es troben expressament enunciats
en el nostre dret escrit, a partir d’aquells principis que sí ho estan; de la doctrina,
i àdhuc, en ocasions, remetent-se a les decisions del Tribunal Europeu de Drets
Humans. Aquí recollim un panorama d’aquesta jurisprudència, ordenat-la a l’entorn
dels seus principis rectors.
2.1. El principi de legalitat
L’article 3.2. de la Constitució andorrana, de contingut quasi idèntic a l’article 1 del
Codi de l’Administració, garanteix, entre altres, el principi de legalitat, que, com
recorda la sentència núm. 96-41, de 11-10-1996, “té una doble dimensió, la formal
i la material”. En paraules d’aquesta sentència, la dimensió material del principi de
legalitat en el camp del Dret administratiu sancionador “incorpora l’exigència de la
predeterminació normativa de les conductes il·lícites i de les sancions que els corresponen”
o, com precisa una altra sentència, la núm. 18-2012, de 2-03-2012, “comporta
la necessitat que les conductes infractores i les sancions aplicables estiguin predeterminades
normativament, a través de preceptes jurídics (lex previa) que permetin
predir amb suficient grau de certesa (lex certa) aquelles conductes i la responsabilitat
en què incorren els autors de les mateixes”.
No hem trobat en la jurisprudència de la Sala administrativa cap referència a l’aspecte
o dimensió formal del principi de legalitat, que és aquell que exigeix que la
norma que estableix la infracció i la sanció tingui rang de llei formal (lex stricta), i
que alguns autors equiparen a la reserva de llei. La interpretació d’aquest principi ha
donat molt de joc en la doctrina i la jurisprudència del veí Estat espanyol, i haurà de
merèixer també un examen ponderat i acurat a casa nostra, perquè és clar que una
interpretació estricta del vessant formal del principi de legalitat podria qüestionar
l’aplicació de les infraccions i sancions tipificades per mitjà d’ordinacions comunals,
que són normes reglamentàries, en tots aquells supòsits –i són molts– en què no hi
hagi una Llei habilitant prèvia.
En canvi, la dimensió material del principi de legalitat ha estat afirmada, en una
jurisprudència constant i reiterada, com a fonament de l’exigència que la conducta
infractora estigui clarament predeterminada per una norma prèvia, i que ho estigui
també la sanció que s’aplica (entre d’altres, sentències núm. 95-29, de 6-09-1995, i
núm. 2003-06, de 26-02-2003). Mereix especial esment la sentència núm. 2003-06,
de 26-02-2003, que declara: “les resolucions administratives objecte d’aquest litigi
— 103 —
són de naturalesa sancionadora, matèria en la que cal respectar escrupolosament el
principi de tipicitat, que deriva del de legalitat, conforme al qual només són sancionables
les conductes expressament previstes en la norma descriptiva de la infracció.”
No hem trobat, però, cap altra resolució de la Sala administrativa que declari la
necessitat de respectar el principi de tipicitat que, per a un ampli sector doctrinal,
és més restrictiu que el de legalitat.
2.2. El principi de no retroactivitat
L’article 3.2 de la Constitució i l’article 1 del Codi garanteixen també el principi
general de no retroactivitat de les disposicions que estableixen una sanció, però, al
mateix temps, l’article 9.4 de la Carta Magna l’incorpora al catàleg de drets fonamentals,
en els termes següents: “Ningú no pot ésser condemnat o sancionat per accions
o omissions que en el moment de produir-se no constitueixin delicte, falta o infracció
administrativa” (fent-ho així, el dota de la protecció afegida del recurs preferent i
urgent de tutela de drets fonamentals que preveu l’article 41 de la Constitució).
Formulat en aquests termes, el principi de no retroactivitat no planteja especial dificultat
i, al nostre coneixement, la Sala no ha hagut de resoldre cap litigi en què es
posés en qüestió la seva aplicació; sí volem fer esment, però, a la sentència núm. 96-
41, de 11-10-1996, que en realitza una interpretació extensiva, en els termes
següents:
«Com a contrapartida lògica del principi de legalitat material, l’ordenament jurídic
andorrà, en els articles abans citats [3.2 de la Constitució i 1 del Codi de
l’Administració], es fa ressò, també, del principi de la no retroactivitat de les
disposicions
que estableixen sancions desfavorables, el qual, interpretat a sensu
contrario,
determina que les normes sancionadores posteriors seran aplicables
sempre que resultin més favorables per la persona sancionada.
»La plena vigència del principi fa que tota modificació normativa més favorable
sempre s’hagi d’aplicar retroactivament, és a dir, encara que la resolució sancionadora
estigui pendent de revisió en via administrativa o en seu jurisdiccional.»
El mateix raonament està reproduït en la sentència 97-02, de 17-01-1997.
2.3. La presumpció d’innocència i el principi de responsabilitat
subjectiva
La presumpció d’innocència està configurada per la nostra Constitució com un dret
fonamental. La sentència núm. 94-21, de 14 de juliol de 2004, es refereix als seus
efectes en el Dret administratiu sancionador, i ho fa en els termes següents:
«Examinant la qüestió des d’una perspectiva constitucional, cal recordar que
l’article 10.2 de la Constitució del Principat reconeix expressament el dret a la
presumpció d’innocència. Aquest dret fonamental comporta bàsicament que la
— 104 — imposició d’una sanció ha de derivar de l’existència d’elements probatoris de
càrrec que ofereixin certesa sobre els fets imputats, que la càrrega de la prova
correspon a qui acusa -en aquest cas l’Administració-, i que qualsevol insuficiència
de la prova practicada ha de conduir a l’absolució de l’interessat.»
La principal conseqüència del dret a la presumpció d’innocència és que l’Administració
ha de fornir la prova dels fets que donen lloc a la imposició de la sanció. Així, la
sentència núm. 97-34, de 15 de setembre de 1997, afirma:
«Cal recordar que el nostre ordenament jurídic recull, en la norma suprema, i com
a dret fonamental, la presumpció d’innocència, l’aplicació de la qual és extensiva
als procediments sancionadors basats en la conducta de les persones, i que consisteix
en el dret de tot ciutadà a no sofrir cap sanció que no tingui fonament en
una prèvia activitat de prova sobre la qual l’Administració pugui fonamentar un
judici raonable de culpabilitat.»
O bé, la núm. 2003-06, de 26 de febrer de 2003:
«De les actuacions que apareixen en l’expedient administratiu no se’n pot deduir
que D. S.L. hagués declarat la subjecció al règim d’importació temporal unes
mercaderies que pensava comercialitzar al Principat a través de G. S. L., i per tant
no hi ha elements que desvirtuïn el principi de presumpció d’innocència que, al
igual que en Dret penal, desplega eficàcia en Dret administratiu sancionador.»
La prova de càrrec, suficient per a desvirtuar la presumpció d’innocència, ha d’estar,
a més, incorporada a l’expedient sancionador. Així resulta de la sentència núm. 71-
2012, de 4 d’octubre de 2012 (veure també infra 2.5.4).
De la presumpció d’innocència, la Sala n’ha derivat el principi de responsabilitat
subjectiva, o d’exigència de culpabilitat de la persona infractora. El seu raonament
es formula en termes molt clars en la mateixa sentència núm. 94-21, de 14 de juliol
de 2004, ja citada:
«[…] la presumpció d’innocència comporta també la certesa del judici de culpabilitat
sobre els fets objecte del procediment, atès que la vigència d’un sistema de
responsabilitat objectiva basada només en el resultat, i allunyada de qualsevol element
intencional o psicològic, suposa de fet la imposició de les sancions de forma
quasi automàtica, de manera que la presumpció d’innocència resulta desvirtuada en
el seu abast i eficàcia. S’ha de concloure, doncs, que l’article 10.2 de la Constitució
exclou la responsabilitat merament objectiva en l’àmbit sancionador […].»
La concepció subjectiva de la culpabilitat en matèria de sancions administratives és
doctrina consolidada de la Sala (sentències núm. 98-05, de 16 de gener de 1998;
núm. 2000-13, de 17 d’abril del 2000, i núm. 2001-11, de 9 de març de 2001, entre
d’altres); tanmateix, aquesta ha precisat clarament que culpabilitat subjectiva no
significa l’exigència de dol o intencionalitat: les infraccions administratives “poden
— 105 —
imputar-se no solament a títol de dol sinó també per negligència” (sentències núm.
98-05, de 16 de gener de 1998, i núm. 2003-32, de 24 de juliol de 2003).
No cal que la negligència sigui greu: la sentència núm. 2003-13, de 25 d’abril de
2003, precisa que, en matèria de duana, una negligència lleu és suficient per imputar
una infracció; i la negligència es pot cometre per culpa “in eligendo” o “in vigilando”,
quan la persona expedientada ha omès les mesures de vigilància i control que
li eren exigibles (sentències núm. 2003-32, de 24 de juliol de 2003; núm. 12-2007,
de 26 de febrer de 2007; núm. 104-2012 i 105-2012, de 20 de desembre de 2012).
En base al principi de responsabilitat subjectiva o personal, la Sala ha exigit la
identificació precisa del presumpte infractor, i ha anul·lat la sanció en un supòsit en
què l’Administració no havia fet clarament la diferència entre una persona jurídica i
la persona física que n’exercia les facultats de representació; en concret la sentència
núm. 95-35, de 13 d’octubre de 1995, declara que “la persona sancionada s’ha de
designar amb precisió. Aquesta regla constitueix, en efecte, un dels principis més ben
establerts del dret repressiu.” Reprodueix la mateixa afirmació la sentència núm. 96-
21, de 6 de juny de 1996.
El principi de responsabilitat subjectiva comporta també el de personalitat de les
penes, del que resulta la intransmissibilitat de les sancions, tal com posa en relleu
la sentència núm. 98,46, de 18 d’octubre de 1998, que afirma:
«El principi de personalitat de les penes, que és conseqüència del de culpabilitat,
impedeix que es faci suportar als hereus o a terceres persones els efectes d’una
sanció (tot i que siguin, no obstant, transmissibles les conseqüències econòmiques
de la infracció, és a dir, les obligacions de fer-se càrrec dels perjudicis que
genera el fet constitutiu d’aquella). Per això, els Codis penals moderns estableixen
que la mort extingeix la responsabilitat penal, i el nostre ho diu en l’article
28, i fins i tot la Llei de Bases de l’ordenament tributari, de 19 de desembre de
1996, d’acord amb la doctrina més actual, estableix expressament, en l’article 69,
el principi de no transmissibilitat de les sancions.»
2.4. El principi de «non bis in idem»
El principi de “non bis in idem” es troba recollit a l’article 51 del Codi de l’Administració,
en els termes següents: “No podrà imposar-se simultàniament una sanció
penal i una altra d’administrativa per un mateix fet, llevat dels supòsits de subjecció
especial de l’inculpat.” Una sentència recent, la núm. 53-2013, de 23 de maig de
2013, en dóna una formulació més ajustada a la doctrina moderna; diu així: “El principi
del non bis in idem prohibeix, en principi, la duplicitat de sancions en presència
d’identitat de subjecte, de fet i de la intenció de protegir el mateix bé jurídic.”
La Sala Administrativa ha estat cridada a controlar l’aplicació d’aquest principi en
diferents ocasions; hi ha dos supòsits de fet que presenten un interès particular:
— 106 — Un d’ells es planteja en la sentència núm. 31-2008, de 31 de març de 2008, en relació
a la Llei qualificada de protecció de dades personals. Aquesta llei no conté, com
és habitual, una relació de les conductes infractores, classificant-les en lleus, greus
i molt greus, sinó que es limita a establir, en el seu article 33, que “L’incompliment
d’aquesta Llei per part de les persones físiques o de persones jurídiques de naturalesa
privada és objecte de sanció administrativa. El primer incompliment per part d’un
responsable de fitxer se sanciona amb multa d’un import màxim de 50.000 euros, i els
incompliments subsegüents en què pugui incórrer el mateix responsable se sancionen
amb una multa d’un import màxim de 100.000 euros.” El mateix article estableix cinc
criteris per graduar l’import de la sanció dins d’aquells límits. La discussió es centrava
a propòsit de si els fets provats en l’expedient constituïen una, dues, o quatre
infraccions diferents, i la sentència resol que:
«Al no existir un quadre descriptiu d’infraccions, a l’hora de definir els fets constitutius
d’infracció cal determinar en quina mesura els que tinguin aquesta consideració
la tenen perquè responen a incompliments del règim jurídic que conté
la Llei qualificada, el que pot comportar que una mateixa situació de fet es pugui
considerar com incompliment de més d’un precepte de la Llei, amb vulneració
del principi del ne bis in idem si això comporta l’aplicació de més d’una sanció.
»En conseqüència, a l’hora d’aplicar el règim sancionador que preveu la Llei qualificada
cal, en primer lloc, individualitzar la conducta infractora respectant el que
acabem d’exposar, i en una segona fase modular la sanció en funció dels criteris
que estableix el mateix article 33,»
El segon supòsit és el de les expulsions administratives: no és infreqüent que el
Ministeri de l’Interior emeti una ordre d’expulsió contra una persona que està, al mateix
temps, processada per una infracció penal, i que per tant, pot ser condemnada
per aquesta jurisdicció a una pena que pot comportar, o no, l’expulsió com a sanció
accessòria; en aquests casos, la persona sancionada ha invocat, en ocasions, la infracció
del principi de non bis in idem. La Sala administrativa, en una jurisprudència
ben consolidada (sentències núm. 99-31, de 20 d’octubre de 1999; 2002-26, de 19
de juny de 2002; 47-2009, de 20 de maig de 2009, entre d’altres), ha establert que
l’expulsió administrativa no revesteix un caràcter sancionador, sinó preventiu i, per
tant, que l’ordre d’expulsió governativa no és susceptible d’infringir la prohibició de
dualitat de sancions per una mateixa conducta (sentències núm. 078-2013, de 25
d’octubre de 2013, i núm. 03-2014, de 29 de gener de 2014).
2.5. Principis procedimentals: la «coloració penal» del dret
administratiu sancionador
Un corrent doctrinal molt estès afirma que la potestat sancionadora de l’Administració
forma part, junt amb la potestat penal dels Tribunals, d’un ius puniendi superior
de l’Estat, del qual una i altra en serien manifestacions concretes, i que, per tant,
— 107 —
el dret penal i el dret administratiu sancionador responen a certs principis comuns,
encara que un i altre posseeixin una naturalesa pròpia característica. Aquesta concepció,
a la que fa referència la sentència núm. 96-45, d’11 d’octubre de 1996, es
podria considerar el fonament teòric d’una línia jurisprudencial que s’ha revelat
extraordinàriament fecunda: la “coloració penal” del Dret administratiu sancionador.
A casa nostra, inicia aquesta línia la sentència núm. 95-35, de 13 d’octubre de 1995,
citant el Tribunal Europeu de Drets Humans, diu així:
«L’acte atacat s’inclou en efecte en el marc del poder de sancionar reconegut a
l’administració de Duanes. Ara bé, segons els principis generals reconeguts pel
conjunt d’Estats europeus, el poder administratiu sancionador revesteix una “coloració
penal”, per reprendre l’expressió utilitzada pel Tribunal europeu de Drets
de l’Home, en la seva sentència de 24 de febrer de 1994, núm. 3/1993/398/476,
aff. Bendenoun c/ France.»
A partir d’aquesta idea, tan gràfica, de la “coloració penal”, la Sala Administrativa
ha declarat aplicables al dret administratiu sancionador diversos principis i regles
pròpies del dret penal. La Sala ha tingut cura de precisar que no es tracta d’una aplicació
automàtica, sinó d’un principi general que requereix matisacions; així resulta,
entre altres, de les resolucions següents:
Sentència núm. 98-46, de 18 d’octubre de 1998:
«Aquesta Sala ha admès la “coloració penal” de les sancions administratives
(sentencies 95-35 de 13 d’octubre de 1995, 96-21, de 6 de juny de 1996 i 96-
39, d’11 d’octubre de 1996) en el sentit de que els principis que inspiren l’àmbit
penal són aplicables, amb matisos, al Dret administratiu sancionador.»
Sentència núm. 2003-49, de 17 de novembre de 2003:
«Aquesta Sala ha jutjat varies vegades que les sancions administratives revesteixen
una “coloració penal”, recollint per tant els principis establerts per la Cort
Europea dels Drets de l’Home. Però aquest principi no significa que calgui fer una
aplicació literal de les regles de dret penal. En efecte, els fonaments de les regles
penals i de les regles administratives són diferents: les sancions administratives
tenen com a finalitat principal assegurar el respecte de les obligacions imposades
per diferents reglaments, i per tant cal aplicar-les en funció d’aquest objectiu.»
Sentència núm. 33-2008, de 5 de maig de 2008:
«Com ja ha jutjat aquesta Sala, les sancions administratives tenen una “coloració
penal”, en el sentit que dóna a aquest terme la jurisprudència de la Cort europea
dels Drets de l‘Home. Però aquesta qualificació no implica que el procediment del
procés penal s’hagi de seguir íntegrament.»
Amb adaptacions i matisacions de major o menor envergadura, aquella idea rectora
ha portat la Sala a declarar aplicables principis i regles que no es troben enunciats
— 108 — en els nostres textos legals i que, formulats com estan en termes generals, són
susceptibles de fer-se extensius a tots els altres supòsits de la mateixa naturalesa.
Considerem d’especial rellevància els següents:
2.5.1. Principi de separació de l’òrgan instructor i l’òrgan que decideix
En la sentència núm. 58-2010, de 22 de setembre de 2010, la Sala invoca el Reglament
regulador del procediment sancionador, de 2 d’octubre de 1998, però també la
“coloració penal” del dret sancionador, per declarar aplicable el principi de separació
de l’òrgan instructor i l’òrgan decisori:
«[…] la instrucció i la decisió d’un expedient de caràcter sancionador s’atribueix
reglamentàriament a dos òrgans diferents, sens dubte amb la finalitat de garantir
una major imparcialitat de l’òrgan decisori, en línia amb allò que succeeix en
el procés penal, tal com posa de relleu la sentència apel·lada. No es pot oblidar
que, com ha declarat aquesta Sala en diverses ocasions (v. sentència núm.
2005-10, de 5 de maig de 2005), el dret administratiu sancionador té una clara
“coloració penal”, la qual cosa determina l’aplicació, amb matisos, dels principis
generals del dret penal.»
En la mateixa sentència precisa també que, malgrat que la infracció d’aquest principi
constitueix una causa d’anul·labilitat –i no de nul·litat radical– no és susceptible
de validació posterior:
«[…] la posterior intervenció del Govern en el tràmit del recurs d’alçada no ha
suposat la validació del vici de forma que s’ha produït. Aquesta validació hagués
pogut ser apreciada en cas d’incompetència de l’òrgan sancionador, d’acord amb
l’article 49.2.a) del Codi de l’Administració, però no quan s’han confós les funcions
de l’instructor i de l’òrgan decisori, cosa que ha comportat una disminució de
les garanties del ciutadà, que no s’ha vist esmenada per la interposició i posterior
resolució del recurs d’alçada.»
En el mateix sentit es pronuncien les sentències núm. 59-2010, de 22 de setembre
de 2010, i núm. 12-2011, de 4 de març de 2011.
2.5.2. Dret a l’assistència lletrada
L’article 10.2 de la Constitució, i l’article 6.3 de la Convenció Europea de Drets Humans,
garanteixen el dret a l’assistència tècnica d’un lletrat. Davant del silenci de les
normes reguladores del procediment administratiu, es discuteix si hi resulta aplicable.
La recent sentència núm. 30-2013, de 22 de març de 2013, fa una anàlisi acurada
d’aquesta qüestió, que ens ha semblat interessant reproduir in extenso. Diu així:
«Més concretament i en relació amb el dret constitucional a l’assistència tècnica
d’un lletrat (article 10.2), aquesta Sala considera que aquesta garantia fonamental
és traslladable al procediment administratiu sancionador, però amb determinades
— 109 —
limitacions, entre altres, en matèria de torn d’ofici o d’assistència gratuïta. El
Reglament regulador del procediment sancionador no preveu en cap moment la
intervenció lletrada, però tampoc l’exclou. Es tracta, per tant, d’un dret que l’Administració
no pot limitar injustificadament. Altra cosa consisteix en exigir que
l’Administració ho posi en coneixement del presumpte infractor, comunicació que
no exigeix amb caràcter general cap norma jurídica de dret positiu, a diferència de
puntuals matèries sensibles en què es limiten drets fonamentals, com és el cas dels
interns dels centres penitenciaris (article 55 de la llei qualificada penitenciària).
L’antiga Resolució (77) 31 del Comitè de Ministres del Consell d’Europa sobre la
protecció de l’individu, en relació amb els actes de l’Administració, avala tanmateix
l’existència del dret a l’assistència tècnica en el marc administratiu sancionador,
doncs el seu principi tercer (“Assistència i representació”) estableix que la persona
afectada es pot fer assistir o representar dins el procediment administratiu, especialment
en els procediments administratius sancionadors, de conformitat amb el
principi 6 de la Recomanació (91) 1 relativa a les sancions administratives.»
Convé apuntar, tanmateix, que amb anterioritat a aquesta resolució, la Batllia havia
concedit el dret d’assistència jurídica gratuïta per formular un recurs administratiu
almenys en una ocasió. Així resulta dels antecedents de fet de la sentència núm.
88-2013, de 20 de desembre de 2013, que concedeix a aquest tràmit efectes de
suspensió del termini per presentar un recurs administratiu.
2.5.3. Dret a no declarar-se culpable i a no declarar contra un mateix
Des de fa anys, la doctrina ha posat en relleu la dificultat de conciliar el dret a no
declarar contra un mateix, que el Dret penal garanteix amb caràcter absolut, amb
les nombroses disposicions legals que imposen a l’administrat el deure de facilitar
informació a l’Administració (per exemple, però no únicament, en matèria fiscal).
La Sala administrativa ha tractat aquesta qüestió en la mateixa sentència núm. 30-
2013, de 22 de març de 2013, citada a l’apartat precedent, i defuig l’aplicació literal
de la regla penal, però, al mateix temps, assenyala que aquest principi imposa uns
límits importants a l’activitat de l’Administració en la instrucció dels procediments
sancionadors. Ho fa en els termes següents:
«El dret a no incriminar-se tampoc és absolut en el procediment sancionador administratiu,
doncs s’ha d’acomodar raonablement amb el deure exigible a la persona
presumptament responsable de col·laborar en les tasques d’investigació. Ara
bé, aquest delicat equilibri requereix almenys dues premisses: a) pertoca a l’Administració
reunir el “nucli” dels elements desfavorables i b) l’Administració no pot
obtenir les proves de càrrec mitjançant mètodes coercitius o pressions excessives.»
2.5.4. Criteris en matèria de prova
La “coloració penal” del dret administratiu sancionador ha estat invocada també per
la Sala per exigir a l’Administració que hagi incorporat a l’expedient sancionador una
— 110 — prova incontrovertible dels fets que imputa a l’infractor. Així, entre d’altres, en les
resolucions següents:
Sentència núm. 2003-34, de 22 de setembre de 2003:
«Aquest assumpte planteja una qüestió relativa al dret disciplinari de la funció
pública i convé per tant d’aplicar els principis generals de dret sancionador, en
vistes de garantir els drets de l’interessat, com bé ha jutjat el Tribunal de Batlles
(fonament de dret Sisè).
»En particular, la sanció només es pot aplicar quan els fets que la justifiquen
s’han provat de manera indiscutible.»
Sentència núm. 2004-35, de 8 d’octubre de 2004:
«Pertany doncs a l’administració d’aportar la prova de la realitat dels fets que fonamenten
l’aplicació d’una sanció. Efectivament, no es pot atribuir al Sr. J.C.P. la càrrega
d’una “prova negativa”, que no és conforme a les regles del dret sancionador.»
Sentència núm. 75-2008, de 24 de novembre de 2008:
«Per tant podem constatar que la decisió es basa en simples presumpcions, que
no han estat confirmades per constatacions de fet […] En conseqüència, la sanció
imposada per la Duana andorrana s’ha d’anul·lar, ja que es basa sobre fets
que no han quedat acreditats de manera indiscutible.»
Per aplicació, també, de regles penals, s’exigeix que en la instrucció de l’expedient
sancionador, el presumpte infractor hagi tingut la possibilitat de discutir i de rebatre
(contestar) les proves que consten a l’expedient. Així la sentència núm. 90-2012,
de 25 d’octubre de 2012:
«D’aquest passatge de l’informe resulta doncs clarament que el propietari de l’empresa
no ha estat posat en posició de contestar immediatament aquesta constatació de fet.
Per tant, li era impossible de contestar útilment aquesta constatació; en efecte, no es
pot determinar la data exacta de la presa de fotografies que figuren a l’expedient […].
»Com ho ha jutjat varies vegades aquesta Sala, les sancions administratives presenten
una “coloració penal”, conforme a la jurisprudència del Tribunal Europeu
dels Drets Humans. En aquestes condicions, l’aplicació de aquestes sancions ha
de comportar garanties particulars, permetent, especialment, a l’administrat que
és sancionat de presentar útilment a la seva defensa […].»
3. Perspectives de futur.
El panorama exposat en les pàgines que precedeixen dona compte, alhora, de les
llacunes que presenten les normes reguladores del dret administratiu sancionador, i
— 111 —
de la capacitat dels òrgans jurisdiccionals per trobar, això no obstant, una solució
adequada i fonamentada en Dret a totes les qüestions que els hi són sotmeses.
Certament, les resolucions dictades fins ara per la Sala administrativa no esgoten
l’elenc d’interrogants que poden sorgir en aquesta matèria. Ja hem fet esment d’alguns
altres, com la incidència del vessant formal del principi de tipicitat en les infraccions
administratives establertes per Ordinacions comunals, o les exigències que
deriven de l’aplicació del principi de tipicitat, que és més estricte que el de legalitat,
i en podem citar més; a tall d’exemple: com s’ha d’aplicar el principi de personalitat
de les sancions quan l’infractor és una persona jurídica? És legítim aplicar la regla
solve et repete en matèria de sancions? Com es determina la competència dels òrgans
que intervenen en l’expedient sancionador, quan la norma que estableix les sancions
guarda silenci sobre aquesta qüestió?
En un Estat de Dret, en el que regeix el principi de separació de poders, la funció de
la jurisprudència no és la creació de normes jurídiques, sinó precisar i aclarir l’abast
de les existents. Ara bé, en defecte o insuficiència d’aquestes, els Tribunals les han
de deduir dels principis generals o aplicant altres tècniques d’integració de l’ordenament,
perquè no poden deixar de resoldre les qüestions que els són plantejades
invocant l’absència o la manca de claredat de les normes (non liquet): l’article 9.1
de la Llei qualificada de la justícia els imposa l’obligació de resoldre sempre sobre
les pretensions que els siguin formulades, per fer efectiu el dret a la jurisdicció i a
obtenir d’aquesta un resolució fonamentada en Dret, que proclama l’article 10.1 de
la Constitució.
Però aquesta no sembla la millor solució a mig i llarg termini: la jurisprudència no
gaudeix de la mateixa publicitat ni accessibilitat que la Llei, i el principi de seguretat
jurídica exigeix que tots els ciutadans puguin conèixer amb facilitat els seus
drets i deures, especialment en una matèria tan sensible com les sancions. Per això
creiem que comença a ser urgent que el legislador emprengui una posta al dia de les
normes generals i de procediment del dret administratiu sancionador.

— 113 —
La protecció del treballador
en la jurisprudència civil.
Especial referència a l’extinció
del contracte de treball
Pere Pastor Vilanova
Magistrat de la sala civil del Tribunal Superior de Justícia
— 114 — L’article 19 de la Constitució reconeix el dret dels treballadors a la defensa dels seus
drets econòmics i socials. Se’ls hi confia també, almenys indirectament, el rol de
promotors de l’Estat social, proclamat a l’article 1.1. La ubicació del primer precepte
li confereix, pel joc de l’article 39.1, l’estatut de dret directament aplicable i, a més,
especialment protegit pels Tribunals. Al llarg d’aquest estudi, tractarem d’analitzar
com la jurisprudència dels Tribunals civils i, concretament, de la Sala civil del Tribunal
Superior de Justícia1, ha integrat el postulat constitucional.
Abans d’entrar en matèria, cal fer un breu recordatori de les fonts del dret que informen
aquesta matèria tuïtiva. A banda de la Carta Magna, no es pot oblidar, la Carta
social europea, el Conveni europeu de drets humans, la Declaració universal dels
drets humans, el Pacte internacional relatiu als drets civils i polítics, els convenis
aprovats per l’Organització Internacional del Treball (OIT) en matèria de seguretat i
salut en el treball i, finalment, les disposicions legals sectorials en vigor, actualment
el codi de relacions laborals i la llei de la seguretat i la salut en el treball.
El contracte de treball s’extingeix per nombrosos motius: expiració del termini o acabament
de l’obra pactada; acord mutu; mort o incapacitat total permanent de la persona
treballadora o de l’empresari persona física; jubilació d’aquest darrer; execució
d’una pena de presó ferma per part de l’assalariat; fallida de l’empresari; tancament
de l’empresa per cas fortuït, força major o causa legal. A banda d’aquest supòsits,
trobem la “rescissió” del contracte laboral per raó de comiat: no causal, per causes
objectives o disciplinàries. L’extinció del contracte de treball per aquests motius és
font de nombrosos conflictes i que han donat lloc a copiosa jurisprudència, en particular
aquests darrers anys marcats per una crisi econòmica sense precedents al país.
D’antuvi, s’imposa una primera reflexió crítica sobre la qualificació jurídica que confereix
el codi de relacions laborals a l’extinció del contracte de treball per raó d’acomiadament
o de desistiment.
És ben sabut que la resolució i la rescissió són dos supòsits d’ineficàcia contractual.
En ambdós casos, l’extinció es produeix per raó d’una ineficàcia sobrevinguda
desprès de la celebració del contracte corresponent. Es parteix doncs de contractes
inicialment vàlids i que és la seva pròpia execució qui desencadena la pèrdua de
l’eficàcia dels mateixos posteriorment. La resolució contractual acostuma a provenir
d’un comportament incomplidor d’un dels deutors en els contractes bilaterals. Per
contra, els contractes són rescindibles segons la motivació que la llei imposa en
cada cas, essent tradicionalment el frau la seva causa comuna en dret andorrà. En
tota rescissió contractual es troba subjacent un dany econòmic injust com a justificant
de la ruptura del contracte. Les figures més conegudes són la rescissió per
frau de creditors (acció pauliana) o per lesió (ultradimidium o engany de mitges).
1. Les sentències de la sala civil del Tribunal Superior de Justícia poden ser consultades a l’adreça web
següent: http://www.justicia.ad/ca/jurisprudencia.html
— 115 —
En el cas del contracte de treball, tècnicament ens trobem dins un supòsit típic de
resolució a instància d’una part, fonamentat en l’incompliment de les obligacions de
l’altra. Malgrat aquesta característica, la norma qualifica de rescissió la dissolució
del negoci jurídic celebrat entre l’assalariat i l’empresari. I això sobta encara més
quan el codi de relacions laborals es refereix en moltíssimes ocasions a la resolució
del contracte de treball (articles 14, 15, 26, 48, 68, 70, 80, 89, 92, 95, 98 i 99).
Efectuada aquesta remarca preliminar, podem entrar en matèria. La rescissió del contracte
pot ésser tant a instància de l’empresari (I), com del propi treballador (II). En
el primer cas, es parla de comiat, mentre que en el segon, la norma legal l’anomena
desistiment de l’empleat. La llei preveu també la nul·litat absoluta de determinats
actes imputables a l’empresari (III).
I. El comiat de la persona treballadora.
L’extinció del negoci jurídic pot adoptar tres formes. Estem parlant del comiat no
causal (article 90), per causes objectives (article 91) o disciplinàries (article 93).
a) El comiat no causal
L’empresari pot procedir a l’extinció de la relació laboral mitjançant l’acomiadament
no causal o “lliure” del treballador2. L’ordenament jurídic andorrà permet, en conseqüència,
un comiat sense necessitat de justificació o ad nutum, si bé precisa del
requisit indispensable del preavís3,4 i del pagament d’una compensació econòmica
que engloba tots els perjudicis causats (STSJC del 17 de desembre 2003). L’acomiadament
sense pagament efectiu de la compensació econòmica legalment prevista
constitueix un acomiadament improcedent (STSJC 219/11 del 29 de novembre de
2011) perquè, en cas contrari, l’obligació que imposa la llei quedaria buida de sentit.
El comiat lliure s’inscriu, per tant, dins una lògica econòmica centrada en el cost de
l’extinció del contracte de treball. Es pot justificar teòricament per la prohibició de
les obligacions perpètues que existeix en dret andorrà.
Hom ha de tenir present que la relació laboral es rescindeix només un cop exhaurit
el termini de preavís5, de manera que res impedeix un comiat disciplinari a comptar
2. L’acomiadament no causal existeix també en altres ordenaments jurídics. Vegeu l’article 56.1 del
“Estatuto de los Trabajadores” espanyol.
3. L’article 4.4 de Carta social europea reconeix “el dret de totes les persones treballadores a un termini
de preavís raonable en el cas de cessament de la feina”.
4. El preavís no és renunciable contractualment segons la STSJC 84/02 del 12 de setembre de 2002.
5. Si transcorre el termini del preavís i el treballador continua treballant amb el consentiment (exprés
o tàcit) de l’empresari, el contracte queda prorrogat per caducitat del preavís (sentència del Tribunal
— 116 — de la comunicació de l’acomiadament no causal. Es tracta d’un segon procediment
i ambdós poden ser impugnats separadament, com destaca la STSJC 165/09 del 26
de novembre de 2009: “Ara bé, com que la relació laboral queda vigent desprès de
l’acomiadament fins a la finalització del termini de preavís, sí que l’empresari pot, en
cas d’una de les causes contemplades en l’article 72 de la Llei sobre el contracte de
treball, acomiadar d’immediat un treballador que compleix el seu preavís”.
Si l’acomiadament no s’ajusta a dret, el treballador tindrà dret a la indemnització
de l’article 98 que constitueix una forma de sanció a la mala praxis de l’empresari.
b) El comiat per causes objectives
Aquest supòsit de comiat integra supòsits de rescissió contractual per circumstàncies
objectives i, doncs, alienes a la voluntat dels contractants. No hi ha així cap incompliment
estrictament contractual del treballador. El codi estableix tres possibilitats.
b.1) Ineptitud sobrevinguda de la persona treballadora, acabat el període de prova,
per haver-se produït una inhabilitat o una manca de facultats professionals que té
com a origen la persona del treballador per a la realització de les tasques essencials
de la seva feina
No hi ha casuística dins la jurisprudència del TSJC. Ens podem però imaginar distints
casos de figura, com ara el cas de la retirada del carnet de conduir a un xofer professional,
quina ocurrència podria justificar un comiat per ineptitud sobrevinguda.
Altres hipòtesis poden apareix, com ara l’eventualitat d’una ineptitud originària, però
coneguda per part de l’empresa, en quin cas podria prevaldre la doctrina dels actes
propis. En qualsevol cas, la problemàtica de les malalties incapacitants sobrevingudes
esdevé molt més complexa a resoldre6,7, sobretot quan l’Estat andorrà s’ha compromès
a “mantenir actives les persones discapacitades en el medi ordinari laboral i a
adaptar les condicions de treball a les seves necessitats o, en cas d’impossibilitat per
raó de la discapacitat, a habilitar o crear llocs de treball protegits en funció del grau
de discapacitat” (article 15.2 de la Carta social europea).
b.2) Manca d’adaptació de la persona treballadora a les modificacions tècniques produïdes
en el seu lloc de treball, quan aquests canvis siguin raonables i hagin transcorregut
com a mínim tres mesos des que es va introduir la modificació
La modificació ha de basar-se en una millora tècnica del procés productiu (millora de
l’eficiència o de la productivitat), com ara un canvi substancial de l’entorn informàtic.
Superior de la Mitra del 22 de desembre de 1986).
6. Una part de la doctrina sosté que el comiat per raons de discapacitat pot ser nul en fonamentar-se
en la condició personal del treballador.
7. El Tribunal europeu de drets humans ha condemnat recentment un Estat per raó del comiat d’una
persona treballadora, portadora del virus HIV (I.B c. Grècia, 3 d’octubre de 2013).
— 117 —
La doctrina considera que no es pot emprar aquest mitjà d’acomiadament per destruir
llocs de treball (el lloc ha de ser proveït per un altre treballador) ni disfressar
una reconversió de l’empresa, decisions que s’assoleixen mitjançant l’amortització
de llocs de treball per causes econòmiques.
b.3) Quan hi hagi la necessitat objectivament acreditada d’amortitzar llocs de treball
per causes econòmiques, tècniques, organitzatives o de producció. En aquest cas el
comiat no pot afectar a més d’un 10% dels treballadors en cada centre de treball en
un període de sis mesos
Els acomiadaments col·lectius –però de concreció individual- contemplen el lloc de
treball i no el propi treballador. Per tant, el comiat esdevé improcedent si es fonamenta,
principalment, en l’edat del treballador, les seves condicions físiques, la seva
insuficiència professional… Per lògica, no existiria necessitat d’amortitzar un lloc de
treball si, poc desprès del comiat, aquest passa a ser ocupat per un altre assalariat.
Pel que fa les causes econòmiques8, la llei no exigeix que l’empresa es trobi prop
de la fallida però sí que experimenti serioses dificultats econòmiques a nivell global
(i no d’una branca, centre de treball…). El dèficit hauria de ser doncs estructural
i no merament conjuntural. La sentència TSJC-106/12 del 13 de setembre de 2012
ha posat molts límits a la utilització d’aquesta figura de comiat: “per justificar un
acomiadament per causes objectives, aquesta solució ha de ser imprescindible i sense
que existeixi cap altra alternativa”.
Per acabar, cal observar que la menció “amortitzar llocs de treball”, al plural, sembla
oposar-se al comiat d’un únic treballador, lectura que pot quedar confirmada pel topall
quantitatiu del 10% que exigeix la llei. Compte tingut que les empreses andorranes
que compten amb més de 10 assalariats representen només el 8% del teixit empresarial9,
se’n pot desprendre que el legislador ha volgut restringir severament l’aplicació
d’aquesta causa d’acomiadament solament a les empreses més grans del país.
c) El comiat disciplinari
L’empresa pot acomiadar la persona treballadora, sigui quina sigui la modalitat del
contracte de treball (determinat o indeterminat), sense necessitat de preavís ni
obligació de satisfer cap compensació econòmica, quan concorri alguna de les causes
previstes a l’article 104.
El comiat es fonamenta per tant en un motiu culpable i imputable personalment al
treballador. Els motius invocats han de ser òbviament verificables10 i revestir una
8. Les modalitats de comunicació de l’informe d’auditoria justificatiu queden estudiades a la STSJC
016/10 del 29 d’abril de 2010.
9. Cambra de Comerç, Indústria i Serveis, Informe econòmic anual 2012, Andorra, 2013, p. 92.
10. El dubte hauria d’aprofitar a l’assalariat en presència d’un procediment sancionador.
— 118 — certa gravetat, tota vegada que la sanció esdevé molt danyosa per la persona treballadora.
Els fets recriminats11 han de quedar ben detallats en la carta12,13 ubicats
en el temps i connectats amb la falta disciplinària corresponent14, als efectes de
permetre la correcta defensa de l’empleat dins el procés judicial. Per conseqüent,
l’empresa no pot invocar nous fets recriminatoris en fase jurisdiccional. En efecte,
els Tribunals entenen que la carta “cristal·litza”15 definitivament els greuges que
s’imputen a l’assalariat. El repetit escrit té quatre finalitats principals: a) exterioritzar
la causa del comiat; b) possibilitar el control jurisdiccional; c) permetre
al treballador conèixer el dia d’extinció del contracte i d) assegurar la defensa del
treballador. Compte tingut que les sancions disciplinàries presenten una coloració
penal16, les faltes constitueixen un numerus clausus i per tant no se’n poden invocar
altres que no preveu la normativa, com per exemple el comportament del treballador
fora de l’àmbit professional, les baixes mèdiques successives, el lligam familiar o
afectiu amb l’assalariat d’una empresa del mateix ram…
Quant al temps de reacció de l’empresari, l’acomiadament disciplinari ha de tenir lloc
ràpidament doncs, de contrari, l’assalariat pot legítimament considerar que el seu
mancament ha estat excusat o que l’empresa ha renunciat a l’exercici del poder disciplinari
(STSJC 287/10 del 27 de gener de 2011). En aquest sentit, esdevé contrari
a la bona fe que ha presidir l’execució del contracte, sancionar, intempestivament i
sense avís previ, una actuació fins aleshores tolerada per l’empresa. Un exemple freqüent
queda constituït per l’ús del telèfon professional per a necessitats privades17.
L’extensió d’aquest paper no permet una anàlisi detallada de la producció de totes les
faltes molt greus tipificades al codi de relacions laborals. Nogensmenys, exposarem
aquelles que han donat lloc a interpretació judicial, sense cap ànim d’exhaustivitat.
Començarem per la falta molt greu de manca d’assistència a la feina sense justificar
(article 104.1). El motiu de l’absència ha d’impedir que el treballador pugui presentar-
se efectivament al seu lloc de treball (STSJC 074/10 del 29 de juny de 2010). La
STSJC 115/13 del 3 de setembre de 2013 va haver de determinar fins quin moment
temporal el treballador tenia la possibilitat de comunicar els motius de la seva ab-
11. La prova pertoca a l’empresari (STSJC 54/03 del 17 de juliol de 2003).
12. La carta no signada per l’empresa és vàlida (STSJC 242/04 del 19 de maig de 2005). L’empresari no
està obligat a fer arribar la carta al destinatari, tractant-se del típic cas en què el treballador no passa
a recollir la carta a correus (ídem).
13. Els mancaments que no figuren en la carta no es tenen en compte (STSJC 153/08 del 27 de novembre
de 2008).
14. STSJC 004/08 del 17 de juliol de 2008.
15. STSJC 024/13 del 18 d’abril de 2013.
16. Vegeu la sentència del Tribunal Constitucional 2011-1-PI del 4 de juny de 2012.
17. Vegeu la STSJC 231/08 del 23 de desembre de 2008 i també la STSJC 030/13 del 28 de juny de 2013,
aquesta darrera relativa el refús sistemàtic d’un treballador de signar els butlletins salarials.
— 119 —
sència, tot als efectes de neutralitzar la rescissió laboral. I aquest punt va ser fixat
a l’emissió de la carta de comiat. Per tant, l’empresa no pot procedir a l’extinció del
contracte laboral quan té “perfecte coneixement del veritable estat de salut del seu
empleat” (STSJC 128/11 del 19 de juliol de 2011).
L’abús de confiança en les gestions encomanades (article 104.2) es pot definir com
un mal ús, per part del treballador, de les facultats confiades amb risc o lesió pels
interessos de l’empresa (STSJC 284/13 del 17 de desembre de 2013). La sanció disciplinària
requereix “una intenció d’ocasionar danys a l’empresa” (STSJC 0082/11 del
30 de juny de 2011). Es troba en aquest cas, per exemple, la persona treballadora
que divulga els estats financers d’una empresa. En un registre similar, actua igualment
amb frau, l’assalariat que oculta l’alta administrativa acordada per la Caixa
andorrana de seguretat social (STSJC 086/97 del 13 de novembre de 1997).
L’acció de causar danys als béns de l’empresa pot ser qualificada de falta molt greu
(article 104.3), però, el principi de proporcionalitat exigeix que l’actuació sigui intencional
o que sigui qüestió d’una imprudència inexcusable (STSJC 096/12 del 18
d’octubre de 2012).
Si el treballador comet un robatori o un furt (article 104.4), la persona treballador
ha de causar un empobriment, mínimament significatiu, a l’empresa (STSJC 119/12
del 18 d’octubre de 2012). La proporcionalitat o la tolerància18 esdevenen, d’aquesta
manera, un element decisiu per legitimar la decisió de l’empresa.
La falta molt greu de respecte i consideració a l’empresari de l’article 104.6 del codi
és també motiu de comiat. La jurisprudència considera que els insults han de tenir
una entitat suficient per impedir la continuació del contracte laboral i que ho són
aquells que imputen un vici o una falta de moralitat que poden perjudicar considerablement
la fama i el prestigi de la part ofesa. Per tant, esdevé contrari al principi
de proporcionalitat que informa tot procediment sancionador, l’acomiadament disciplinari
fonamentat en la rèplica següent, d’un assalariat a una persona delegada
de l’empresa: “si yo le doy un billete y usted no me devuelve todo el cambio, yo entiendo
que me está chorizando 2 euros” (sentència de la Batllia del 15 de desembre
de 2005). Tampoc concorre aquesta falta molt greu quan les paraules ofensives del
treballador constitueixen una resposta a una conducta prèvia hostil de l’empresari.
El Tribunal constata aleshores que l’“animus retorquendi” del treballador deixa sense
efecte l’“animus iniuriandi” que inspira la comissió de la falta de constant referència
(STSJC 043/12 del 31 de maig de 2012). En darrer lloc, la STSJC 114/12 del 13 de
setembre de 2012 recorda que les infraccions disciplinàries es tenen que connectar
amb la relació de treball i no en altres motius de tipus personal, de manera que no
hi ha falta, per regla general, quan aquesta es produeix fora de l’àmbit professional.
18. La tolerància constitueix un principi constitucional (article 1.2).
— 120 — La disminució voluntària i contínua del rendiment laboral representa una altra falta
molt greu (article 104.7). La doctrina de la Sala civil exigeix una actuació deliberada
del treballador19, una certa prolongació en el temps de la conducta passiva i sobretot
un factor de comparació, mínimament objectiu (STSJC 119/12 del 18 d’octubre de
2012). En aquest sentit, la jurisdicció civil distingeix la conducta dolosa de l’empleat,
de la mera mala execució d’una tasca laboral, només castigable mitjançant la
falta lleu de descurança en l’execució d’una feina de l’article 102.1 del codi.
La falta de l’article 104.10 es relaciona amb les mesures específiques facilitades per
l’empresa per tal de protegir els treballadors i prevenir els riscs directament derivats
de l’activitat pròpia a l’empresa. Per conseqüent, aquestes mesures específiques són
distintes de les obligacions de prudència genèriques que s’imposen a tothom, treballadors
o no, tal com posar el fre de mà d’un vehicle quan la situació ho exigeix
(STSJC 96/12 del 18 d’octubre de 2012).
Per finalitzar aquesta relació de les faltes molt greus, escau interessar-se al darrer
apartat (article 104.11)20. La constitucionalitat d’aquest punt de la llei va donar
lloc a una acció incidental d’inconstitucionalitat prop del Tribunal Constitucional.
L’alt Tribunal va confirmar la seva conformitat a la Constitució21. Una volta validada
la disposició legal, la STSJC 294/12 del 25 de febrer de 2013 va deduir que les tres
faltes havien de ser comeses en situació de reincidència, és a dir, que la segona
falta havia de ser comesa una vegada sancionada la primera i així mateix respecte
de la tercera.
II. El desistiment o la dimissió de la persona
treballadora.
El desistiment pot ser no causal (article 95) o causal (article 97).
El desistiment no causal ha de resultar “d’una voluntat lliure, reflexionada i inequívoca”
i tenir per origen les “conveniències personals” de la persona treballadora i, en
cap cas, les actuacions de l’empresa (STSJC 221/12 del 17 de desembre de 2012). En
efecte, les renúncies dels treballadors, com ara les dimissions, mereixen una interpretació
restrictiva segons les sentències del Tribunal Superior de la Mitra dels dies
20 d’abril de 1989 i 3 de juny de 1991.
19. La STSJC 165/11 del 29 de setembre del 2011 parla de “l’expressa voluntat de perjudicar a l’empresa,
en esguerrar intencionalment la … feina”.
20. “La comissió de tres faltes greus, encara que siguin de distinta naturalesa, sempre que es cometin
dintre d’un període de sis mesos des de la primera i l’autor n’hagi estat sancionat”.
21. Vegeu la sentència 2011-1-PI del 4 de juny de 2012.
— 121 —
El desistiment causal consisteix en una acció rescissòria concedida al treballador que pretén
evitar que un incompliment de l’empresari el situï en una posició forçada de dimissió
(acomiadament disfressat) i sense obtenir la indemnització corresponent al comiat.
La dimissió del treballador deriva per tant d’un incompliment contractual greu de
l’empresari, sense que s’exigeixi necessàriament la demostració d’una actitud culpable
per part de l’empresari.
La persona treballadora pot rescindir unilateralment i sense preavís el contracte de
treball, sigui quina sigui la seva modalitat, en els supòsits següents:
Incompliment greu, o lleu però reiterat, per part de l’empresa de les mesures de seguretat
i salut en el treball22 (article 97.1.a). Això pot consistir en fer treballar una
persona dins un despatx amb una temperatura situada entre els 12º i els 14º (STSJC
091/06 del 28 de setembre de 2006).
L’exigència de treball diferent de l’estipulat (article 97.1.b). Aquest situació succeeix,
per exemple, quan: una persona, contractada inicialment com a cambrera de bar
i restaurant, és destinada ulteriorment a tasques de manteniment i de neteja d’apartaments23
(STSJC 142/07 del 18 d’octubre de 2007); un administratiu queda afectat
a tasques de paleta (STSJC 162/06 del 16 de novembre de 2006) o un encarregat a
executar tasques d’empleat (STSJ 123/01 del 24 de gener de 2002). Ara bé, la jurisprudència
ha indicat que si l’assalariat accepta lliurement el canvi, es produeix una
novació contractual per mutu acord de les parts (STSJC 287/10 del 27 de gener de
2011), de manera que no pot qüestionar-la ulteriorment.
La falta o els retards injustificats i reiterats en el pagament del salari (article
97.1.c). Un motiu habitual de defensa de l’empresari consisteix en al·legar la força
major, especialment la manca de liquidesa derivada de la crisi econòmica. Aquesta
excusa ha estat sistemàticament descartada per la jurisprudència24, entenent que les
dificultats econòmiques al·legades no són oposables als treballadors. I que l’ordenament
jurídic andorrà posa a disposició dels empresaris altres remeis, diferents del
pagament extemporani dels salaris, per acabar amb les crisis de tresoreria, com ara
la suspensió de pagaments o la fallida, la reducció dels costos de l’empresa, la venda
d’actius, la utilització de les reserves, la contractació de noves línies de crèdit, el
comiat per motius econòmics…
L’entitat del incompliment es valora en funció de la quantitat del salari degut i del
temps de retard, segons aconsella, una vegada més, el principi de proporcionalitat.
22. La prova recau en la persona treballadora (STSJC 107/09 del 29 d’octubre de 2009).
23. Hi ha també un cas similar, en què una recepcionista va ser assignada a tasques de cambrera d’habitacions
(STSJC 194/13 del 29 d’octubre de 2013).
24. Vegeu les STSJC 208/12 del 17 de desembre de 2012; 206/12 del 29 de gener de 2013; 227/12 del
29 de gener de 2013; 85/13 del 18 de juliol de 2013 i 163/13 del 19 de setembre de 2013.
— 122 — La manca d’afiliació de la persona treballadora a la Caixa Andorrana de Seguretat
Social o el falsejament per part de l’empresa de les declaracions corresponents (article
97.1.d). El falsejament suposa una actuació voluntària per part de l’empresari,
o una actuació involuntària però inexcusable, com una vulneració clara i continua
de la legislació vigent, cosa que exclou l’error involuntari i esporàdic (STSJC 134/10
del 22 de juliol de 2010).
L’incompliment greu del contracte per part de l’empresa (article 97.1.e). El mancament
ha d’afectar un aspecte essencial del contracte i, per tant, rellevant, en el
sentit que frustra les legítimes aspiracions o expectatives del treballador, com ara
la modificació del lloc de treball, de la jornada de treball, del salari o la causació
d’un perjudici efectiu i greu a la seva classe de treball25 (retrogradació…). Convé
recordar aquí la STSJC 26/13 del 18 de juliol de 2013 que distingeix la modificació
del contracte de treball i la variació de les condicions de treball: “… el canvi de treball
o, millor dit, de les funcions de l’assalariat, només constitueix una modificació
del contracte laboral quan l’empresa destina la persona interessada a una tasca que
no correspon a la seva qualificació professional. I aquesta alteració d’un element
essencial del contracte, requereix, és clar, l’acord del treballador. Per contra, l’empresa
pot dur a terme els canvis que estima oportuns, de conformitat amb el seu poder de
direcció i d’organització (article 75), si respecta l’esmentada qualificació. En suma,
escau distingir els canvis en el contracte de treball i en les condicions laborals, essent
només imperatiu l’acord de l’empleat en el primer supòsit”. En aquell cas, es va
considerar que la modificació de les condicions de treball, consistent en assignar a
un xofer la tasca de transportar mercaderia dins el Principat, enlloc de fer-ho entre
Andorra i Barcelona, constituïa una prerrogativa de l’empresari i, per conseqüent, no
representava cap incompliment contractual.
El perjudici dolós o per imprudència greu ocasionat per l’empresa o els seus representants
a la persona treballadora (article 97.1.f). Això pot tenir lloc quan l’empresa
no cotitza a la Caixa Andorrana de Seguretat Social la totalitat del salari durant més
de 30 anys (STSJC 322/09 del 29 d’abril de 2010). Per contra, si aquestes mancances
són ocasionals i d’un import limitat, el supòsit de desistiment no opera (STSJC
134/10 del 29 d’abril de 2010).
No donar ocupació efectiva a la persona treballadora (article 97.1.g). Prohibir a un
treballador reincorporar-se al seu lloc de treball sense motiu justificat, equival a un
acomiadament disfressat (STSJC 278/11 del 20 de desembre de 2011). El mateix
succeeix quan l’empresa comunica a uns treballadors que no els hi pot encomanar
cap treball en concret i que no cal que tornin a presentar-se a la feina (STSJC 88/12
del 29 de juny de 2012).
25. La STSJC 168/13 del 31 de juliol de 2013 analitza la diferència entre la classe i la categoria
professional.
— 123 —
Els tractaments vexatoris o que ofenguin la dignitat d’una persona treballadora
(article 97.1.h). Aquesta situació es dóna quan l’empresari prohibeix a un assalariat
de prendre cafè i de parlar amb els altres companys de feina (STSJC 359/07 del 27
de març de 2008).
III. La nul·litat del comiat.
La llei sanciona amb la declaració de nul·litat les actuacions de l’empresari que
suposen la violació d’un dret constitucional, ja siguin determinats comiats, ja siguin
clàusules contractuals discriminatòries o abusives26. La prohibició de la discriminació
troba els seus fonaments tant a nivell de la Constitució (article 6.127), com de
la Convenció per a la salvaguarda dels drets humans i de les llibertats fonamentals
(article 1.1 del Protocol núm. 1228). La conseqüència de la declaració de nul·litat
acostuma a passar, com a mínim, per la reintegració del treballador acomiadat i el
pagament dels salaris no percebuts.
Hi ha poca jurisprudència al país en la matèria. Cal destacar la doctrina que informa
el principi de garantia d’indemnitat. Aquest es fonamenta en la protecció de
l’exercici de drets fonamentals. Aquesta garantia, aplicada al dret laboral, impossibilita
que l’empresari adopti mesures perjudicials contra el treballador a resultes de
l’exercici del dret a la jurisdicció, per exemple desprès que aquest hagi impugnat un
acomiadament, una sanció disciplinària o la modificació de les condicions laborals.
Així, hi ha presumpció de conculcació del dret fonamental a la jurisdicció quan el
comiat es produeix poc temps desprès de l’exercici d’aquest mateix dret. La nul·litat
del comiat procedeix quan l’empresa no demostra que la seva decisió era legítima i
no constituïa cap mena de represàlia per raó de la defensa dels drets laborals de la
persona treballadora.
Per acabar, cal esmentar que la doctrina admet fins i tot, fonamentant-se en el principi
d’igualtat, la nul·litat d’una sanció imposada únicament a un sol treballador,
sense fer-la extensiva a altres treballadors que es trobaven dins la mateixa situació.
A títol de conclusió, es pot afirmar que la protecció de la persona acomiadada o
d’aquella que desisteix justificadament del contracte laboral resta envoltada d’unes
garanties formals i de fons suficients. El dret laboral andorrà i la seva aplicació per
26. La STSJC 221/12 del 17 de desembre de 2012 ha reconegut un altre cas de nul·litat, tractant-se del
desistiment d’una treballadora per vici del consentiment.
27. “Totes les persones són iguals davant la llei. Ningú no pot ésser discriminat per raó de naixement, raça,
sexe, origen, religió, opinió, o qualsevol altra condició personal o social”.
28. “El gaudi de tot dret establert per la llei ha de ser assegurat, sense cap discriminació, basada en particular
sobre el sexe, la raça, el color, la llengua, la religió, les opinions polítiques o qualsevol altra opinió, l’origen
nacional o social, la pertinença a una minoria nacional, la fortuna, el naixement o qualsevol altra situació”.
— 124 — part dels Tribunals andorrans són homologables amb els sistemes dels països del
nostre entorn. En tot cas, la limitada regulació de la matèria es veu compensada pel
recurs que fa la jurisdicció civil als principis superiors que governen la protecció de
les persones treballadores i que trobem a la Constitució i en els tractats internacionals
a vocació social.
— 125 —
Consciència i responsabilitat penal
Yves Picod
Magistrat de la sala penal del Tribunal Superior de Justícia
— 126 — “No sé el que és la consciència d’un canalla, però conec la d’un home honest, i és
horrible”, escrivia el comte Joseph de Maistre. És veritat que pensar en la consciència
d’una persona penalment responsable que no és forçosament un canalla o un
home honest fa una impressió de vertigen.
D’un costat, el dret penal té una concepció reduïda de la consciència, deformada
per les teories del dret comú: es tracta de la consciència psicològica. La consciència
moral, diferent de la consciència psicològica, interessa més la criminologia que el
dret penal. No importa el mòbil determinant del delicte: passió, interès financer…
Per això, les conviccions, els deures morals no poden influir en la responsabilitat;
el penediment tampoc. Això no significa que el jutge no hagi de prendre mai en
consideració la consciència moral a través del mòbil o del penediment aparent en el
moment d’apreciar la pena: però la responsabilitat penal condueix a la qüestió de la
imputabilitat, la qual està relacionada amb la consciència psicològica.
Amb tal concepció, és difícil distingir la consciència de la voluntat. Malgrat tot, les
dues nocions no són idèntiques. És possible tenir consciència sense voluntat: en
efecte, la voluntat manifesta una consciència en acció, una determinació a actuar o
a abstenir-se’n. Es pot tenir la consciència de cometre una imprudència, sense voler
cap resultat.
D’altra banda, la qüestió de la responsabilitat penal queda absorbida per la qüestió
de la culpa i del dol. En efecte, la consciència es manifesta a través dels elements
intel·lectuals del delicte. La doctrina alemanya parla de “representació” de l’acte. A
França, Merle i Vitu parlen de “consciència infraccional”, és a dir, el coneixement de
tots els elements constitutius de la infracció.
No obstant això, aquesta representació mental suposa una aptitud mínima, condició
de la imputabilitat moral. És la capacitat de voler i de comprendre: el dret és aplicable
únicament quan existeix la dita capacitat intel·lectual que permet l’efectivitat
de la representació mental i, a través d’ella, a la voluntat d’expressar-se.
En conseqüència, la consciència psicològica es presenta en dos nivells que mereixen
un estudi aprofundit: al nivell superior, el coneixement, la representació mental, és
a dir, la cum scientia. Al nivell inferior, la capacitat de discernir i de comprendre.
Estudiarem, doncs, com es combina la responsabilitat penal amb els dos aspectes de
la consciència: la representació mental (I) i l’aptitud mental (II).
I. Responsabilitat penal i representació mental.
La consciència de la infracció suposa dos elements distintius: la consciència de
l’element material, és a dir, del fet, però també la consciència de l’element de dret,
és a dir, de la qualificació legal.
— 127 —
A. La representació mental del dret
De la mateixa manera que els drets alemany, francès i espanyol, el codi andorrà
pren en consideració l’error de dret. No obstant això, com demostra la jurisprudència
andorrana, és difícil que es produeixi aquesta condició d’invencibilitat, exigida
per aquests drets. Per això, el dret andorrà pren parcialment en consideració l’error
vencible per desqualificar la infracció o per reduir la pena de manera qualificada, en
aplicació de l’article 54 del Codi penal.
En efecte, segons l’article 14 del Codi penal, “l’error invencible sobre un element
integrant de la infracció penal exclou la responsabilitat penal”. Però precisa que
“si l’error, ateses les circumstàncies del fet i les personals de l’autor, és vencible,
la infracció ha de ser castigada […] com a imprudent”. Pertany a la jurisprudència
definir, doncs, aquestes categories: error invencible i sobretot vencible, és a dir,
error d’una persona raonable. Deixa oberta una certa ambigüitat i, per tant, una
inevitable arbitrarietat en l’apreciació…
La càrrega de la prova la suporta lògicament l’infractor: ha de demostrar que no va
ser conscient del dret aplicable, precisant els elements que el van induir a cometre
un error. El jutge apreciarà i qualificarà l’error per atribuir-li les conseqüències adequades:
error vencible, invencible o al contrari, error inadmissible.
Entra la llei en contradicció amb l’adagi Nemo censatur ignorare legem. Però tothom
sap que aquesta presumpció irrefragable del coneixement de la llei és una ficció
legal, la gent ignora les normes de dret, menys les que provenen del dret natural
(furt, estafa, homicidi…). En realitat, l’adagi és la contrapartida del principi Nullum
crimen sine lege. Preserva la cohesió del sistema social.
No obstant això, França, de manera més pertinent, pren en consideració “l’error
legítim”, cosa que correspon a una categoria més àmplia i més moderna. Per exemple,
el que comet una infracció de natura tècnica (construcció, urbanisme, duana,
impostos…) després d’obtenir informacions precises de les autoritats competents,
pot al·legar la seva bona fe: no podia saber més que l’Administració que el va informar.
Doncs, l’error és legítim, és a dir, excusable per l’actitud de l’infractor. En
canvi, les variacions de la jurisprudència no legitimen l’error, segons el tribunal de
cassació. Però no queda tampoc gaire clar el criteri d’apreciació: in abstracto (“le
bon père de famille”) o in concreto (segons la professió, l’edat dels errants…) … En
aquest aspecte, el dret andorrà precisa el criteri quant a l’error vencible: “ateses les
circumstàncies del fet i les personals de l’autor”, cosa que afavoreix una apreciació
concreta de la representació mental del dret…
B. La representació mental del fet
A diferència de l’error de dret, l’error de fet es refereix a unes circumstàncies de la
infracció, fet que dóna a la consciència de l’autor del delicte un paper important.
— 128 — En efecte, la falsa representació del fet pot transformar un delicte major en delicte
menor o esborrar les circumstàncies agreujants de la infracció o bé fer desaparèixer
la culpabilitat. Per exemple, si l’autor d’un furt estava convençut en el moment de
l’acció que l’objecte li pertanyia, no hi ha dol. De la mateixa manera, en cas de
violació d’una persona, si es demostra que l’autor pensava realment que la víctima
estava d’acord a tenir relacions sexuals amb ell, desapareix l’element moral. En fi,
si el violador ignorava la malaltia o la incapacitat de la víctima, no es pot aplicar
l’agreujant de l’article 146 del Codi penal que protegeix les víctimes vulnerables.
L’absència de representació de la realitat afavoreix l’autor dels fets.
Però cal diferenciar dues situacions distintes: l’hostilitat conscient, per una part, i
la indiferència conscient, per altra part.
1. L’hostilitat conscient
La consciència és al centre de la infracció intencional perquè manifesta una hostilitat
als valors morals a diferents nivells. El dol suposa el coneixement i la voluntat
de realitzar l’acte prohibit: sciens i volens. Però es manifesta a través de la visió d’un
resultat jurídic o material.
A vegades, en l’agent es representa el resultat com a possible: és la teoria del dol
indeterminat, es castiga la consciència de la possibilitat d’arribar a un resultat. A
diferència del dol eventual, existeix la voluntat d’obtenir un resultat. Per exemple,
l’article 116 del Codi penal castiga aquestes conseqüències de les lesions: malaltia
somàtica o psíquica greu, impotència, esterilitat, pèrdua o inutilitat d’un òrgan, designant-
les com a lesions qualificades. L’agressor té la voluntat de causar un perjudici
a la víctima, sense voler un resultat precís. La importància de la pena augmentarà
si aquest resultat apareix com conseqüència de l’agressió.
Altres vegades, la consciència es manifesta de manera no intuïtiva o espontània,
però després d’una meditació anterior al fet punible. És la premeditació, voluntat
determinada anterior a la infracció. La consciència reflexa es forma abans de l’acció,
cosa que agreuja la qualificació dels fets, i en conseqüència, la pena: l’article 221-
3 del Codi penal francès qualifica l’homicidi d’assassinat en cas de premeditació.
No obstant això, la concepció andorrana de l’assassinat és distinta, a través de la
influència espanyola: pren en consideració circumstàncies tals com la crueltat, la
traïdoria, la preparació d’un altre delicte… Però la infracció de genocidi de l’article
456 suposa, per exemple, “un pla preconcebut” que tendeix a la destrucció d’un grup
nacional ètic o religiós…
2. La indiferència conscient
La imprudència suposa un acte de voluntat conscient i deliberat, és a dir, una indiferència
conscient als valors sense voler provocar un dany. El que respecta la velocitat
indicada a la carretera o un estop i provoca un accident mortal comet un homicidi
— 129 —
involuntari. És a dir, que el dret sanciona el resultat prenent en consideració la indiferència
conscient a les normes socials. No obstant això, aquesta consciència es
manifesta sense voluntat de provocar lesions o la mort d’un tercer.
Es parla de dol eventual quan l’autor representa com a probables les conseqüències
antijurídiques de la seva actuació i, malgrat això, les assumeix. A França, la figura
més exemplar introduïda amb la reforma del Codi penal és “la mise en danger d’autrui”
de l’article 121-3: és el fet, per exemple, de conduir voluntàriament per l’autopista
en sentit contrari. El resultat eventual se situa en els graus de la consciència,
no en la voluntat d’obtenir un resultat de mort o de ferides dels tercers. Però estem
a la vora de la intenció: el comportament caracteritza una indiferència conscient
de l’autor. Per això, les doctrines alemanya, italiana i espanyola distingeixen el dol
eventual de la “culpa conscient”.
Una figura intermediària entre el dol eventual i el dol indeterminat existeix a través
la figura de la infracció praeter intencional. És el cas de l’agent que provoca un incendi
voluntàriament: les penes varien segons les conseqüències del comportament
il·lícit. El que provoca un incendi forestal no pot avaluar-ne les conseqüències exactes,
però: sap que aquest incendi tindrà un resultat, sense voler a vegades aquest
resultat; per exemple l’alteració significativa de les condicions de vida animal o
vegetal (article 300 del Codi penal). No era conscient de provocar la destrucció de la
vida animal o vegetal quan actuava.
Però tota representació mental suposa una mínima aptitud mental de l’agent…
II Responsabilitat penal i aptitud mental.
L’aptitud mental, és a dir, la capacitat de comprendre de l’agent està lligada al problema
de la imputabilitat subjectiva o moral, en oposició a la imputabilitat objectiva
o material que la relaciona a la infracció de l’autor del delicte. És “la projecció
en l’element moral de la infracció d’una ètica de llibertat i de discerniment”, segons
la fórmula d’Yves Mayaud.
És necessari que l’agent tingui en el moment d’acomplir el fet il·lícit la facultat de
comprendre o de mesurar l’abast del seu comportament. Per això es necessita una
consciència a la vegada lúcida però també desperta.
A. Una conciència lúcida
Segons l’article 27 del Codi penal, l’absència de consciència lúcida constitueix una
circumstància excloent de responsabilitat penal. En efecte, “cometre la infracció
penal no podent comprendre la il·licitud del fet, o actuar d’acord amb aquesta comprensió,
per raó de qualsevol anomalia o alteració mental” és una causa d’excepció
— 130 — de responsabilitat. Això significa que l’abolició del discerniment condueix a un lliurament
de poders entre el jutge i el metge.
L’alienació mental ha de ser contemporània a l’acció il·lícita i ha d’exercir un paper
causal per fer desaparèixer la responsabilitat penal, malgrat que la responsabilitat
civil subsisteix. És la conseqüència d’una malaltia psíquica o neuropsíquica o bé
d’una situació congènita (l’article 27 preveu expressament el fet de sofrir alteracions
des de la infància que impedeixin comprendre la il·licitud del fet), la qual suprimeix
el discerniment de l’agent.
Cal remarcar la sentència del Tribunal de Corts del 30 de març de 1976 que afirmava
“que ha concorregut la causa d’inimputabilitat penal de sofrir plena pertorbació de
les facultats mentals del processat en el moment de perpetrar l’acció delictiva i que
impedia conèixer l’antijuridicitat de la mateixa perquè, de la declaració dels fets
provats dels quals és precís partir per tal d’arribar a la més justa i encertada comprensió
i valoració jurídica, consten afirmacions relatives a la seva personalitat que
constitueixen elements bàsics de judici en ordre al grau de la seva imputabilitat, car
apareix asseverat que estava dotat d’un temperament excitable, amb crisis emotives
i agitades, i d’un caràcter impulsiu, violent i agressiu, socialment perillós a l’ensems
que mancat d’una sòlida capacitat de resistència i enèrgica defensa d’ordre moral,
dèficits d’intel·ligència”.
El mateix article 27 afegeix que “si es tracta d’un trastorn mental transitori,
aquest trastorn no exclou la responsabilitat quan hagi estat provocat pel subjecte
amb la intenció de cometre la infracció penal o n’hagi previst o hagut de preveure
la comissió”.
A diferència de l’alienació mental, el trastorn mental transitori es manifesta durant
un espai curt. La característica és la brevetat de la seva duració i la presència d’una
base patològica. Suposa una situació de pèrdua de consciència que s’esgota ràpidament
amb retorn a la normalitat.
La il·lustració típica, malgrat que no sigui freqüent, és el somnambulisme. Esmentarem
també l’absorció involuntària de substàncies tòxiques o la crisi d’epilèpsia.
Però la situació mencionada per l’article 27 concerneix l’agent que està en situació
d’embriaguesa o sota els efectes de drogues il·lícites provocada pel mateix subjecte.
En aquest últim cas, no hi ha exclusió de responsabilitat penal: és l’aplicació de
l’adagi nemo auditur propiam turpitudinem allegans. Això significa que ningú pot utilitzar
la seva pròpia indignitat per fugir de la seva responsabilitat. Per conseqüència,
l’absència de consciència lúcida transitòria ha de ser causada per una circumstància
exterior, incontrolada per l’agent.
Quan no hi concorrin tots els requisits de l’article 27, l’alienació pot atenuar de manera
qualificada la responsabilitat, precisa l’article 28 del Codi penal, de la mateixa
manera que l’error vencible (article 54).
— 131 —
B. Una conciència desperta
“Tota infracció, malgrat que sigui intencional, suposa que el seu autor hagi actuat
amb intel·ligència i voluntat”, afirma la famosa sentència francesa Laboube de la
sala penal del Tribunal de Cassació francès. Aquesta sentència introdueix una causa
d’irresponsabilitat penal aprofitant els menors que no tenen capacitat de discerniment.
En aquest cas, es tractava d’un menor de sis anys al qual el jutge volia aplicar
mesures educatives després d’haver comès un fet penalment il·lícit. És a dir, que
dintre de la categoria dels menors existeix l’infans, al qual és impossible aplicar una
sanció, malgrat que fos purament educativa. En efecte, des de l’emperador Justinià,
existeix una edat mínima (al voltant de set anys) per permetre a la consciència
d’expressar-se.
En aquest sentit, l’article 27 del Codi penal andorrà exclou la responsabilitat penal
del que comet una infracció sense poder comprendre la il·licitud del fet.
D’altra banda, l’article 3 de la Llei de qualificació de menors distingeix quant a la imputabilitat
entre els menors de 12 anys i els altres, i fixa d’aquesta manera un criteri
rígid, però objectiu. Declara que el menor de 12 anys és inimputable, i precisa que
les accions en reclamació de danys i perjudicis derivats d’una infracció penal comesa
per un menor de 12 anys han de ser resoltes davant la jurisdicció civil ordinària.
L’article 51 de la mateixa Llei confirma que civilment els menors són responsables
pels danys derivats dels fets, i que els pares o tutors en responen subsidiàriament.
L’article 95 del Codi penal precisa que l’exclusió de responsabilitat penal no impedeix
la responsabilitat civil: la finalitat d’aquesta última és la reparació del dany sofert o
la seva prevenció, no la repressió del fet.
La consciència del fet és indiferent al dret civil, el qual privilegia la protecció del
perjudicat, sabent que l’inconscient té responsables subsidiaris i que, moltes vegades,
està assegurat contra els danys provocats.
D’altra banda, els menors de 21 anys es beneficien d’una reducció qualificada, per
aplicació de l’article 54 del codi penal.
En conclusió, constatem que el jutge penal, a diferència del jutge civil, queda exclòs
del món dels inconscients. Existeix en realitat una protecció de l’inconscient
contra la intromissió del jutge repressiu, com si la responsabilitat penal, a falta de
ser el dret de les consciències (reservada al tribunal intern de cadascú), fos el dret
dels conscients…

— 133 —
El procediment urgent i preferent
Josep Maria Pijuan Canadell
President del Tribunal de Corts
— 134 — L’Ordenament jurídic del Principat ofereix una molt àmplia protecció dels drets i llibertats
fonamentals reconeguts a la Constitució establint, en primer lloc, la vinculació
directa dels poders públics, entre els quals es troba òbviament el Poder Judicial,
a aquests drets i llibertats. Així ho disposa l’article 39 de la Constitució, “Els drets
i llibertats reconeguts en els capítols III i IV del present Títol vinculen immediatament
els poders públics a títol de dret directament aplicable”, i així també ho
mana la Llei qualificada de la Justícia, en el primer incís del seu article 6, “Els drets
i llibertats reconeguts en els Capítols III i IV del Títol II de la Constitució vinculen
immediatament tots els jutges i tribunals a títol de dret directament aplicable”.
Aquesta vinculació directa opera en tots tipus de procediments judicials i davant de
qualsevulla jurisdicció.
Altrament, a l’Ordenament jurídic s’articulen uns procediments quin objecte específic
és la tutela jurisdiccional dels drets i llibertats fonamentals: a) el procediment
urgent i preferent (art. 41.1 de la Constitució i arts. 15 a 18 de la Llei Transitòria
de
Procediments Judicials); b) l’incident de nul·litat d’actuacions (art. 18 bis de la Llei
Transitòria de Procediments Judicials; c) el recurs d’empara (art. 41.2 de la Constitució);
i, d) procediment de Habeas Corpus, que té per objecte específic el control de la
legalitat de la detenció (art. 9.3 de la Constitució i arts. 5 a 14 de la Llei Transitòria
de Procediments Judicials).
A banda del recurs d’empara, quina competència és del Tribunal Constitucional, els altres
són competència de la jurisdicció ordinària i tenen àmbits competencials propis.
Mentre el procediment urgent i preferent és un medi de tutela dels drets i llibertats
reconeguts en els capítols III i IV del Títol II de la Constitució, l’incident de nul·litat
d’actuacions té un àmbit competencial limitat a la protecció del dret fonamental a
la jurisdicció de l’article 10.1 de la Constitució. Així ho té abastament declarat la
jurisprudència dient que en el marc de la protecció dels drets fonamentals cal fer la
distinció entre dos procediments diferents, un que és aplicable en el cas de la vulneració
del dret fonamental a la jurisdicció, i altre que és aplicable quan s’invoca una
lesió de qualsevol altre dels drets fonamentals recollits en els Capítols III i IV del
Títol II de la Constitució, i que quan s’invoca la vulneració del dret fonamental a la
jurisdicció de l’article 10 de la Constitució, la via processal que cal seguir és la que
preveuen els articles 18 bis de la Llei transitòria de procediments judicials i 94 de
la Llei qualificada del Tribunal Constitucional, en la redacció que li va donar la Llei
qualificada de 22 d’abril de 1999, mentre que en el cas d’una hipotètica vulneració
d’algun altre dels drets fonamentals recollits en els Capítols III i IV del Títol II de la
Constitució, s’ha d’utilitzar el procediment previst en 1’article 41.1 de la Constitució,
que desenvolupen els articles 15 a 18 de la Llei transitòria de procediments judicials,
i que constitueix la via prèvia al recurs general d’empara dels articles 85 a 92 de la
Llei qualificada del Tribunal Constitucional. En aquest sentit s’han pronunciat el Tribunal
Constitucional en Autes de 2 de juliol del 1999 (Causa 99-1-RE), 13 de juliol
del 2001 (Causa 2001-13 i 18-RE) i 12 de novembre del 2003 (Causa 2003-13-RE), la
— 135 —
Sala Administrativa del Tribunal Superior de Justícia en Sentències de 1 de febrer del
2000 (Procediment Especial 99/1), 19 d’abril del 2001 (PSA-02/2001) i 30 de gener
de 2007 (PSA-01/06), així com la Sala Penal del Tribunal Superior de Justícia en
Sentències de 21 de juny del 2007 (Rotlles 13/07 i 14/07), 10 d’abril del 2008 (Rotlle
35/07), 18 de desembre del 2008 (Rotlle 33/08), 23 d’octubre del 2009 (Rotlle
27/09), 28 de gener del 2010 (Rotlle 56/09) i 15 de juliol del 2013 (Rotlle 13/13).
Naturalesa del procediment.
Es tracta d’un procediment especial, o excepcional, com ja digué la Sentència de la
Sala Penal del Tribunal Superior de Justícia de data 10 de desembre del 2004 (Rotlle
25/04), “és un procés de tutela constitucional que a més a més de ser “urgent” i
“preferent” s’ha de considerar “excepcional” per a ser utilitzat com a ultima ratio
solament quan per al restabliment dels drets constitucionals vulnerats no existeixi
un procediment jurisdiccional ordinari i idoni per a aquella finalitat”. Les notes que
el distingeixen, d’acord amb la jurisprudència, són:
1. Especialitat. És un procediment de coneixement limitat, doncs el seu àmbit propi
i exclusiu és la protecció dels drets i llibertats fonamentals reconeguts en la Constitució,
però no pas tots, no essent un recurs legal per reaccionar contra la violació
de qualsevol dret, fins i tot si té relleu constitucional. Així, no és el procediment
adequat per restablir una presumpta vulneració del dret fonamental a la jurisdicció i
al procés degut de l’article 10 de la Constitució, ni per tractar d’impugnar sentències
o resolucions judicials amb força de cosa jutjada, és a dir, resolucions fermes.
No és un procediment pròpiament penal, ni pertany a la jurisdicció penal. I el procediment
es pot fer valer quan la presumpta vulneració del dret fonamental es produeix
tant per causa de l’actuació d’un poder públic com d’un particular.
I encara que constitueix un recurs d’empara ordinari, també qualificat com a general
per a distingir-lo del recurs d’empara davant del Tribunal Constitucional, doncs està
establert amb caràcter general per protegir els drets i llibertats reconeguts en els capítols
III i IV de la Constitució, el procediment urgent i preferent queda exclòs quan
la presumpta vulneració del dret fonamental s’ha produït en el marc del procediment
d’elaboració i aprovació d’una llei. És a dir, no es permès per a impugnar la constitucionalitat
d’una llei, doncs la competència per resoldre sobre la constitucionalitat
d’un text legislatiu és exclusiva del Tribunal Constitucional.
2. Subsidiarietat. No és aplicable quan s’al·lega la violació de drets fonamentals
en el marc d’un procés judicial, doncs en aquest cas la presumpta vulneració ha de
corregir-se en el marc del propi procés, utilitzant tots els recursos que procedeixin
respecte de la resolució dictada, i sols després d’haver esgotat aquests recursos, es
podrà acudir al procediment urgent i preferent. El procediment urgent i preferent
— 136 — és previst sols per quan no existeixi un procediment jurisdiccional ordinari i idoni
per al restabliment dels drets fonamentals vulnerats. I no és una mena de segona o
ulterior instància.
També, i per raó d’aquesta nota de l’especialitat, és un procediment subsidiari respecte
del procediment penal, és a dir, és un procediment per a la declaració, i en el seu
cas la reparació, d’una hipotètica vulneració d’algun dels drets fonamentals, sempre i
quan aquesta vulneració no revesteixi indicis de delicte doncs, altrament, el que cal
és acudir al procediment penal per tal d’esbrinar si s’ha produït la vulneració del dret
fonamental i la identificació de qui n’ha estat autor a la fi de determinar si ha incorregut
en responsabilitat criminal, imposar-li la pena que s’escaigui i acordar les mesures
adients en ordre a la reparació dels perjudicis causat al titular del dret fonamental
que ha estat vulnerat, en definitiva, la víctima o perjudicat pel delicte. Entenc, doncs,
que el procediment urgent i preferent hauria de quedar reservat pels casos en que
la hipotètica vulneració del dret fonamental no integri una infracció criminal. Sobre
aquesta qüestió tornaré més endavant, en tractar dels efectes i els problemes que pot
plantejar, i efectivament planteja, la interferència del procediment urgent i preferent
en un procés penal incoat arran de la mateixa vulneració del dret fonamental.
3. Preferència. Com el seu propi nom indica, és un procediment de tramitació preferent
i urgent. La llei estableix un termini breu per a la seva resolució, ja que en
la fase de primera instància no pot superar els trenta dies (article 15 de la Llei
Transitòria de Procediments Judicials) i en la segona instància el termini per a la
resolució és d’un mes (article 16 de l’esmentada Llei). Aquesta nota de la urgència
també resulta de la dispensa per llei de la necessitat de prèvia conciliació o de recurs
administratiu previ, ni d’alçada, ni de reposició (article 18 de la mateixa Llei).
4. És un procés ordinari. El propi article 41.1 de la Constitució atribueix genèricament
la competència als tribunals ordinaris, i la Llei Transitòria de Procediments
Judicials la concreta atribuint al Batlle de Guàrdia la competència per resoldre en
la primera instància, i en segona instància a la Sala del Tribunal Superior de Justícia
que el President del tribunal designi en funció dels drets fonamentals invocats
(article 16 de la Llei Transitòria de Procediments Judicials). En conseqüència, no hi
ha raó per excloure la possibilitat de plantejar, en el marc d’un procediment urgent
i preferent, una qüestió incidental d’inconstitucionalitat, doncs aquesta qüestió es
pot plantejar en tot tipus de processos judicials. I, és un procés de doble instància,
com la generalitat dels processos judicials, salvades comptades excepcions.
Tramitació.
La regulació del procediment urgent i preferent és veritablement molt concisa. L’article
41.1 es limita a dir que el procediment se substanciarà, en qualsevol cas, en dues
— 137 —
instàncies, el que reitera l’article 6 de la Llei qualificada de la Justícia. I la regulació
que conté la Llei Transitòria de Procediments Judicials, en els seus articles 15 a 18,
no és gaire precisa doncs, a banda d’establir els terminis de durada del procediment
en la primera i segona instància, es limita a dir que un cop formulada la demanda,
que inclús pot ser verbal, el Batlle de Guàrdia convocarà les parts implicades i després
d’escoltar-les i practicar les proves proposades i les decidides d’ofici, resoldrà.
I, pel que fa al tràmit a la segona instància, es limita a dir que la Sala del Tribunal
Superior de Justícia que hagi estat designada pel President, un cop oïdes les parts i,
en el seu cas, practicades les proves, resoldrà en un termini d’un mes.
Cal entendre que la legitimació activa li correspon al titular del dret fonamental
presumptament vulnerat, i la legitimació passiva a qui sigui imputada la vulneració.
La intervenció del Ministeri Fiscal està expressament prevista en l’article 3.11 de la
Llei del Ministeri Fiscal de 12 de desembre de 1996.
A diferència del procediment de Habeas corpus, en el que s’admet la possibilitat de la
no admissió ad limine de la demanda (article 11 la Llei Transitòria de Procediments
Judicials) en el procediment urgent i preferent no és permesa la decisió de la no
admissió a tràmit de la demanda sinó que, un cop formulada la demanda, el Batlle de
Guàrdia té l’obligació de convocar a les parts implicades, escoltar-les, practicar les
proves proposades i les que siguin d’ofici i, finalment, resoldre (“convocarà les parts
implicades i després d’escoltar-les i practicar les proves proposades i les decidides
d’ofici resoldrà en el termini de cinc dies”, diu l’article 15 de la Llei Transitoria). Així,
es pot concloure que, un cop formulada la demanda, s’han de convocar i escoltar
a les parts implicades, concedir un termini per a la proposició i, en el seu cas, la
pràctica de les proves proposades per les parts i admeses, així com les que el Batlle
decideixi practicar d’ofici. Tot i tractar-se d’un procediment excepcional i del seu
caràcter d’urgent i preferent, sotmès a un termini breu, no per això no deixa de ser
un procediment contradictori i, per tant, amb les fases que li són pròpies, una fase
al·legacions, una de prova i una decisòria. Encara que la Llei Transitòria de Procediments
Judicials no distingeix ni estableix un termini determinat per cadascuna de
dites fases, sinó tant sols de la fase decisòria, cinc dies, atès que el termini màxim
per a tot el procediment és el d’un mes, s’hauran d’encabir dintre de dit termini
màxim les tres fases del procediment. Així, un cop admesa la demanda i acomplert
el trasllat de la mateixa al Ministeri Fiscal i a qui es consideri part implicada en el
procediment, el Batlle haurà de proveir un termini per a la proposició i pràctica de
la prova i, un cop practicades les proves, el Batlle haurà de resoldre per aute dins
del termini de cinc dies.
Pel que fa al procediment en la segona instància, el tràmit del recurs s’ajustarà a
l’establert pel recurs d’apel·lació davant de la mateixa Sala. En el cas de la sala
Penal, el tràmit és l’establert en els articles 199 i següents del Codi de Procediment
Penal pel recurs d’apel·lació contra les resolucions dictades en primera instància pel
— 138 — Tribunal de Corts, que comprèn l’admissió del recurs, trasllat de l’escrit del recurs al
Ministeri Fiscal i a les altres parts, vista oral i sentència. La possibilitat de la pràctica
de prova en la segona instància està expressament admesa en article 16 de la
Llei Transitòria de Procediments Judicials, essent aplicable el mateix règim previst
en l’article 201 del Codi de Procediment Penal per a la pràctica de la prova en la
segona instància.
Efectes.
La tutela dels drets i llibertats fonamentals comporta, necessàriament, la exigència
de que el Batlle, i el Tribunal en el cas de recurs d’apel·lació, es qüestioni si hi ha
hagut la vulneració del dret fonamental que el demandant denuncia i, en el seu cas,
declarar l’existència de la vulneració doncs és evident que la declaració de la vulneració
és un pas previ i necessari i ineludible per acordar la cessació de la vulneració,
prenent les mesures escaients a tal efecte. I aquesta declaració també ha de fer-se
en el cas de que la vulneració, havent-se produït, ja hagués cessat doncs el fet de
que la vulneració hagi cessat no exonera al Batlle o Tribunal del deure de comprovar
si s’ha produït la vulneració del dret fonamental i, en el cas de que així ho apreciï,
declarar-ho.
Així, davant d’una demanda formulada a l’empara de l’article 15 de la Llei Transitòria
de Procediments Judicials el Batlle, o en el cas de recurs d’apel·lació el Tribunal, no
pot eximir-se de declarar de manera clara i terminant si hi ha hagut vulneració del
dret fonamental, cas en el que també ha de fer cessar la situació il·lícita, si encara
perdura, o bé que no hi ha hagut la vulneració denunciada, doncs quan l’article 15
de la Llei Transitòria de Procediments Judicials parla de “en cas de lesió”, és evident
que es refereix a vulneració del dret fonamental, ja que en aquest cas hi ha sinonímia
entre els conceptes “lesió” i “vulneració”. Així ho imposa el principi de non
liquet, que resulta de l’article 9.1 de la Llei qualificada de la Justícia, “Els Batlles i
Tribunals, de conformitat amb els principis recollits a l’article 10 de la Constitució,
hauran de resoldre sempre sobre les pretensions que els siguin formulades i només
podran desestimar-les per motius formals si el defecte és insubsanable”.
Respecte del valor de la decisió que posi fi al procediment urgent i preferent, l’article
17 de la Llei Transitòria de Procediments Judicials disposa que les decisions que es
dicten en el marc d’aquest procediment no tenen en cap cas l’autoritat de la cosa
jutjada, que hem d’entendre comprèn tant l’efecte de la cosa jutjada material, com
l’efecte de la cosa jutjada formal, doncs el mateix article 17 in fine també diu que el
procediment no té cap efecte suspensiu quant als procediments ordinaris.
Dues conseqüències. En primer lloc, el que la decisió final no produeixi l’efecte de la
cosa jutjada no vol dir que hom estigui autoritzat a formular successives demandes
— 139 —
de contingut idèntic, amb els mateixos fonaments i el mateix objecte, pel sol fet
d’haver estat desestimada la demanda precedent, doncs això suposa un clar supòsit
d’abús de dret.
En segon lloc, si la decisió que posa fi al procediment urgent i preferent no té l’autoritat
de la cosa jutjada, ens hem de fer la pregunta de quina incidència pot tenir en
altre o altres procediments seguits davant de la jurisdicció ordinària pels mateixos
fets, o per fets vinculats al que motivaren dit procediment preferent. Els problemes
es plantegen en l’àmbit de la jurisdicció penal.
Dues consideracions prèvies. D’una banda, la llei marca la preeminència de la jurisdicció
penal sobre les altres jurisdiccions, doncs cal recordar que l’article 8 de la Llei
qualificada de la Justícia disposa que “L’existència d’una qüestió prejudicial penal,
sempre que la seva prèvia resolució sigui imprescindible per a la resolució d’un judici
civil o administratiu, comportarà la suspensió del procediment fins que aquella
no hagi estat resolta per l’òrgan penal competent”. I l’article 62 de la mateixa Llei
qualificada és ben clar, “L’ordre jurisdiccional penal té caràcter preferent”, afegint
que “No es podran plantejar conflictes de competència als òrgans de dit ordre jurisdiccional
però sí entre els Batlles i Tribunals del mateix ordre penal”.
D’altra banda, l’article article 9.3 de la Llei qualificada de la Justícia mana que “No
seran admeses i quedaran sense efectes aquelles proves que haguessin estat obtingudes,
directament o indirecta, amb violació dels drets i llibertats fonamentals de
les persones”.
Ja s’ha dit que en el procediment urgent i preferent el Batlle, o en el cas de recurs
d’apel·lació el Tribunal, no pot eximir-se de declarar de manera clara i terminant si
hi ha hagut vulneració del dret fonamental, cas en el que també ha de fer cessar la
situació il·lícita, si encara perdura.
I cal no oblidar, com també ja ha estat dit, que el procediment urgent i preferent no
és un procediment pròpiament penal, ni pertany a la jurisdicció penal.
Llavors, la qüestió fonamental, i gens fàcil de resoldre, és quin efecte ha de tenir la
decisió pronunciada en un procediment urgent i preferent, declarant que hi ha hagut
vulneració d’un dret fonamental, en un procediment penal seguit pels mateixos
fets, o fets vinculats, als que motivaren el procediment urgent i preferent, i més
concretament respecte de les proves de càrrec que es substancien en el procediment
penal. La pregunta és si declaració feta en el procediment urgent i preferent de la
vulneració d’un dret fonamental ha de comportar necessàriament la nul·litat d’aquelles
proves que es substancien en un procediment penal i que són fruit d’aquella
vulneració. Una altra pregunta, com pot un òrgan que no pertany a la jurisdicció
penal resoldre sobre la nul·litat de una prova d’un procediment penal, atesa la
preeminència de la jurisdicció penal sobre les altres jurisdiccions (article 62 de Llei
qualificada de la Justícia).
— 140 — Tradicionalment, quan el Tribunal Superior de Justícia s’ha hagut de pronunciar en
el marc del procediment urgent i preferent, ha tingut la prevenció de mantenir el
necessari respecte a la jurisdicció penal.
La primera sentència dictada en un procediment urgent i preferent és, salvat error,
la de data 22 de febrer del 1995 de la Sala Penal del Tribunal Superior de Justícia,
sobre una mesura cautelar relativa al subministrament de l’aigua adoptada pel Batlle
instructor en un procediment penal seguit, entre d’altres infraccions criminals, pel
delicte de subministrament d’aigua en males condicions. El Tribunal deia que “El que
no sembla lògic és que sense haver esgotat aquells recursos en el procediment en
que es va acordar la mesura cautelar es promogui aquest procediment especial la
resolució del qual, en cas d’estimar la petició, podria interferir l’actuació jurisdiccional
en aquell procés que és la “sedes materiae” pròpia per a la resolució de les
qüestions plantejades podent acudir-se, en cas necessari, a l’exercici d’altres accions
en el mateix àmbit o ordre jurisdiccional.”
El Tribunal Constitucional, en un Aute de data 13 de juliol del 2001 (Causa 2001-13 i
18-RE) digué que “el batlle de guàrdia -a qui correspon conèixer del procediment urgent
i preferent previst en l’article 41.1 de la Constitució, d’acord amb allò que disposa
l’article 15 de la Llei transitòria de procediments judicials- no pot deixar sense
efecte les resolucions adoptades per l’òrgan judicial que coneix del procés principal,
en el qual ha pogut tenir lloc la vulneració del dret fonamental a la jurisdicció. D’això
en resulta que, si existís qualsevol vulneració dels drets fonamentals al·legats
pel recurrent, aquesta hauria de ser denunciada en el marc del procediment penal
seguit contra ell”. Veiem, doncs, en el Tribunal Constitucional la mateixa prevenció.
En el mateix sentit, sentències més recents de la Sala Penal del Tribunal Superior de
Justícia, com la de 18 de desembre del 2008 (Rotlle 33/08), en que es diu que “Els
fets objecte de la demanda formulada pel tràmit del procediment urgent i preferent
pels ara apel·lants són, doncs, objecte d’un procediment penal, unes Diligències
prèvies instruïdes per la Batllia amb el núm. 2453-5/8 i que estan encara en tràmit.
És per això que aquest Tribunal li està prohibit pronunciar-se sobre si els fets
relatats en la demanda suposaren o no la vulneració dels drets fonamentals a la intimitat,
a la inviolabilitat del domicili i al secret de les comunicacions. Sols al Batlle
instructor, o en el seu cas al Tribunal que hagi de jutjar els fets, si és que s’arriba a
obrir judici oral, els correspon determinar si s’ha produït o no la vulneració dels esmentats
drets fonamentals en el marc de l’actuació feta pels agents Servei de Policia
a denúncia del Director Adjunt del Departament de Prevenció i Extinció d’Incendis i
Salvament, doncs no cal oblidar que l’article 1.2 del codi de Procediment Penal en el
seu segon paràgraf disposa que no produeixen efecte les proves obtingudes, directa
o indirectament, violant els drets o les llibertats fonamentals.”
I la sentència de 23 d’octubre del 2009 (Rotlle 21/09), sobre la presumpta vulneració
del dret fonamental al secret de les comunicacions, en què es pretenia que, en
— 141 —
el marc del Procediment Urgent i Preferent, es declarés la nul·litat de l’obtenció de
la informació continguda en el telèfon mòbil d’un processat. La Sala recordà, citant
l’anterior sentència, que “el procediment urgent i preferent de l’article 41.1 de la
Constitució no sembla que sigui el més idoni per a la protecció dels drets fonamentals
quan les presumptes vulneracions es produeixen en el marc d’un procediment
judicial”, i que “altrament i com sigui que el procediment previst en els articles 15 a
18 de la Llei Transitòria no està subjecte a termini per la interposició de la demanda,
suposaria que en qualsevol moment el Batlle de Guàrdia podria declarar la nul·litat
d’una prova obtinguda en el marc d’un procés judicial que ja hagués conclòs amb
sentència ferma, és a dir, que per via d’aquests recurs es vindria a deixar sense efecte
el principi de dret processal de la cosa jutjada material, amb les pernicioses conseqüències
que això suposa per a la seguretat jurídica, i aquesta possibilitat fins i tot
podria ser reiterativa tota vegada que la resolució que es dicta en el procediment
dels articles 15 a 18 de la Llei Transitòria no té l’autoritat de cosa jutjada, com mana
l’article 17 de la mateixa Llei (“Les decisions en aquesta matèria no podran tenir en
cap cas l’autoritat de la cosa jutjada”). I pensem que, com també disposa el mateix
l’article 17, el procediment urgent i preferent tampoc té l’efecte de la cosa jutjada
formal, doncs no té cap efecte suspensiu quant als procediments ordinaris.”
En aquesta sentència de 23 d’octubre del 2009, la Sala penal afegia que “Però no
podem desconèixer la recent sentència del Tribunal Constitucional de data 7 de
setembre del 2009, dictada en la Causa 2009-2-RE (Núm. de registre 18-2009. Recurs
d’empara), en la que el Tribunal Constitucional, després d’argumentar que “En
aquesta causa, és cert que va existir una denúncia prèvia dels fets que són objecte
del procés penal i que la intervenció del Servei de Policia va tenir lloc en relació amb
unes diligències prèvies certes en funció d’aquella denúncia. Tanmateix, no consta
que aquesta denúncia hagués estat admesa per cap òrgan judicial competent. També,
és evident que la resolució del procediment urgent i preferent per a la protecció
dels drets fonamentals en qüestió no té res a veure amb el fet que s’hagués produït
o no un delicte contra la propietat de tercers que és sobre el que versa la qüestió
penal pendent. Per consegüent, no existeix cap condicionament entre el procés
penal relatiu al delicte contra la propietat esmentat i el procés relatiu als drets
constitucionals a la intimitat i a la privacitat del domicili”, i conclou que “no és procedent
l’al·legació de la prejudicialitat penal per a no entrar en el fons de l’assumpte
objecte tant del procediment urgent i preferent de l’article 41 de la Constitució com
en aquest recurs d’empara, sempre preferent si s’interposa en el moment oportú”.
En efecte, el Tribunal Constitucional havia dictat la sentència de 7 de setembre del
2009, Causa 2009-2-RE, en la què, partint de que la prejudicialitat penal havia de
ser interpretada de manera restrictiva, deia que “la suspensió del procediment civil o
administratiu, amb motiu de la prejudicialitat penal pendent, requereix, d’acord amb
uns criteris avalats per la jurisprudència, dues condicions. D’una banda, cal l’admissió
a tràmit d’una querella o d’una denúncia o la incoació d’un sumari per l’òrgan de la
— 142 — jurisdicció penal escaient. A sensu contrario, així se’n desprèn de l’aute del Tribunal
Superior de Justícia del 16 de febrer de 1995. D’altra banda, cal una connexió directa
amb l’objecte del procés, de manera que la resolució de la qüestió penal condicioni
la resolució del procés civil o administratiu. Això es desprèn dels autes del Tribunal
Superior de Justícia del 29 de setembre de 1994 i del 28 de setembre de 1998, citat
anteriorment”. I afegia que “En aquesta causa, és cert que va existir una denúncia
prèvia dels fets que són objecte del procés penal i que la intervenció del Servei de
Policia va tenir lloc en relació amb unes diligències prèvies certes en funció d’aquella
denúncia. Tanmateix, no consta que aquesta denúncia hagués estat admesa per cap
òrgan judicial competent. També, és evident que la resolució del procediment urgent
i preferent per a la protecció dels drets fonamentals en qüestió no té res a veure amb
el fet que s’hagués produït o no un delicte contra la propietat de tercers que és sobre
el que versa la qüestió penal pendent. Per consegüent, no existeix cap condicionament
entre el procés penal relatiu al delicte contra la propietat esmentat i el procés
relatiu als drets constitucionals a la intimitat i a la privacitat del domicili.” Acabava
la sentència dient que “no és procedent l’al·legació de la prejudicialitat penal per a
no entrar en el fons de l’assumpte objecte tant del procediment urgent i preferent
de l’article 41 de la Constitució com en aquest recurs d’empara, sempre preferent si
s’interposa en el moment oportú, com és en aquest cas”.
Semblava que amb aquesta sentència el Tribunal Constitucional acabava amb aquella
tradicional prevenció, invariablement mantinguda pel Tribunal Superior de Justícia,
i també pel mateix Tribunal Constitucional, de mantenir el necessari respecte a la
jurisdicció penal.
I, encara més, una posterior sentència del Tribunal Constitucional apuntava en
aquesta mateixa direcció. La sentència de 3 d’octubre del 2011, Causa 2011-12-RE,
en què el Tribunal es tornà a plantejar la qüestió de la prejudicialitat penal, i recorda
la sentència de 7 de setembre del 2009 (causa 2009-2-RE) en què es va examinar la
qüestió de la prejudicialitat penal per desestimar-la. En el present cas, el Tribunal
Constitucional va tenir en compte que tot i que la demandant havia ha seguit la via
penal per obtenir la protecció del seu dret, fins a aquest moment l’acció penal no
havia prosperat. Per això, el Tribunal Constitucional va resoldre que havia d’entrar
en el fons per determinar si hi havia o no la vulneració d’un dret fonamental, partint
de la consideració de què, segons l’article 39.1 de la Constitució, els drets i les
llibertats reconeguts en el seus capítols III i IV vinculen tots els poders públics a
títol de dret directament aplicable. El Tribunal Constitucional desestimà la qüestió
de la prejudicialitat penal, que sí havia apreciat la Sala Penal del Tribunal Superior
de Justícia (sentència de 24 de febrer del 2011, Rotlle 40/10), “considerant el temps
transcorregut des de que es va obrir l’expedient sancionador a la recurrent i el fet
que la protecció jurisdiccional penal ha fracassat en la pràctica dues vegades, tot
i que la darrera decisió no sigui ferma”. Tot i desestimar la l’argument de prejudicialitat
penal, el Tribunal Constitucional tingué la prevenció de deixar clar que en
— 143 —
absolut volia “afectar ni condicionar en lo més mínim la decisió que pugui adoptar
la jurisdicció penal amb caràcter definitiu”.
La conclusió que podem extraure és que el Tribunal Constitucional no nega amb caràcter
general la possibilitat de la prejudicialitat penal en el marc del procediment
urgent i preferent sinó que la supedita a que hi hagi un “condicionament” entre el
procés penal i el procés relatiu als drets constitucionals, condicionament que vindria
donat per l’existència d’un procediment penal sobre els fets en que es fonamenta la
demanda del procediment urgent i preferent, sempre que dit procediment penal no
sols estigui en curs i pendent, sinó que es mostri eficaç per determinar la hipotètica
vulneració del dret fonamental i acordar la cessació de la vulneració, prenent les
mesures escaients a tal efecte.
Recull dels procediments urgents i preferents.
D’ençà l’entrada en vigor de la Constitució i la Llei qualificada de la Justícia, s’han
tramitat davant del Tribunal Superior de Justícia un total de 33 recurs d’apel·lació
en procediments urgents i preferents, dels quals 11 han estat evacuats per la Sala
Administrativa i 22 per la Sala Penal. Del total de 33, 6 acabaren amb desistiment, 1
no fou admès a tràmit, 22 amb sentència desestimatòria del recurs i 4 amb sentència
estimatòria del recurs d’apel·lació.
Els procediments urgents i preferents substanciats davant la Sala Administrativa versaren
sobre presumptes vulneracions de drets en procés electoral (2), en expedient
d’expropiació (1), en execució d’una Comissió Rogatòria Internacional (1), del dret
a la intimitat privada i familiar (1), del dret a la jurisdicció (1), del dret a la informació
(1), del dret de defensa (2) i dels drets a la llibertat sindical i a la negociació
col·lectiva (2).
Els procediments urgents i preferents substanciats davant la Sala Penal versaren
sobre presumptes vulneracions del dret a la jurisdicció (6), dels drets a la intimitat
i al secret de les comunicacions (10), del dret a la intimitat, a l’honor i a la imatge
(1), del dret a la inviolabilitat del domicili (1), del principi de legalitat (1), del dret
de defensa (1) i del dret a la llibertat i seguretat (2).
Sala Penal, Sentència 22 de febrer del 1995.
Sala Administrativa, P-Especial 99/1, per presumpta vulneració en un procés electoral.
Aute de 24 de novembre del 1999 del Batlle de Guàrdia desestimant la demanda,
Sentència de 1 de febrer del 2000 desestimant el recurs d’apel·lació.
Sala Administrativa, PSA-01/2001, per la negativa dels serveis administratius que
tramiten un expedient d’expropiació que afecta la finca de la demandant a lliurar-li
— 144 — al demandant còpia íntegra de l’expedient. Aute de 6 de desembre del 2000 del Batlle
de Guàrdia desestimant la demanda, Sentència de 9 de març del 2001 desestimant
el recurs d’apel·lació
Sala Administrativa, PSA-02/2001, per la hipotètica vulneració del dret fonamental a
la jurisdicció que reconeix l’article 10 de la Constitució, en la tramitació d’un o varis
procediments judicials que afectaven al demandant, sense haver-ne estat notificat,
els quals havien donat lloc a la tramesa a les autoritats judicials de la Federació
Russa de determinades informacions sobre els seus comptes bancaris. Aute 1 de
desembre del 2000 del Batlle de Guàrdia desestimant la demanda, Sentència de 19
d’abril del 2001 desestimant el recurs d’apel·lació.
Sala Administrativa, PSA-01/2002, per la presumpta vulneració del dret a la intimitat
privada i familiar per captació fotogràfica de les imatges anteriors i concomitants
a l’allau que va provocar víctimes mortals. Aute 17 de juliol del 2002 del Batlle de
Guàrdia desestimant la demanda, Sentència de 18 de novembre del 2002 desestimant
el recurs d’apel·lació.
Sala Penal, Rotlle 32/02, demanda al Batlle per a que acordés amb caràcter urgent
autoritzar la intervenció d’un telèfon a fi de poder constatar un presumpte incompliment
del dret de visites del demandant. Aute 6 de desembre del 2002 del Batlle
de Guàrdia desestimant la demanda, Sentència de 23 de gener del 2003 desestimant
el recurs d’apel·lació.
Sala Penal, Rotlle 21/03, demanda per a què es declari la nul·litat de dos autes
dictats en el marc d’un procés de fallida, al·legant la vulneració de l’article 10 de la
Constitució. Aute 31 de març del 2003 del Batlle de Guàrdia desestimant la demanda,
Sentència de 11 de juliol del 2003 desestimant el recurs d’apel·lació.
Sala Penal, Rotlle 32/03, demanda per a què es declari la nul·litat de les resolucions
dictades pel Batlle i la Sala Civil del Tribunal Superior de Justícia en un procediment
seguit pel demandant per denegació de canvi de nom per part de la Registradora
Civil. Aute 10 de juliol del 2003 del Batlle de Guàrdia desestimant la demanda, Aute
de 7 de novembre del 2003 tenint per desistit al recorrent.
Sala Penal, Rotlle 25/04, presumpta vulneració del principi de legalitat de l’article
9.4 de la Constitució i del dret al procés degut de l’article 10, per sanció imposada
al demandant en expedient disciplinari per la Junta de Govern d’un col·legi professional.
Aute 29 de setembre del 2004 del Batlle de Guàrdia desestimant la demanda,
Sentència de 10 de desembre del 2004 desestimant el recurs d’apel·lació.
Sala Administrativa, ESP. 2006/10. Aute de 15 de setembre del 2006 tenint per
desistit al recorrent.
Sala Administrativa, ESP. 01/06, presumpta vulneració del dret a la jurisdicció demanant
la nul·litat d’un aute del Tribunal de Corts acordant l’assenyalament de data per
— 145 —
a l’inici de les sessions del judici oral en causa penal seguida contra el demandant.
Aute 23 de novembre del 2006 del Batlle de Guàrdia desestimant la demanda, Sentència
de 30 de gener del 2007 desestimant el recurs d’apel·lació.
Sala Administrativa, ESP.01/07, per la presumpta vulneració del dret a la informació,
per la denegació pel Comú d’Andorra La Vella d’informació sol·licitada per una
Consellera General a traves de la Sindicatura. Aute 8 de febrer del 2007 del Batlle de
Guàrdia desestimant la demanda, Sentència de 14 de setembre del 2007 desestimant
el recurs d’apel·lació.
Sala Penal, Rotlles 13/07 i 14/07, per la presumpta vulneració del dret al secret de
les comunicacions del demandant. Autes de 22 de febrer del 2007 i de 12 d’abril del
2007 del Batlle de Guàrdia desestimant la demanda, Sentències de 21 de juny del
2007, les dues estimant el recurs d’apel·lació, i revocant l’aute del Batlle i declarant
la vulneració del dret fonamental al secret de les comunicacions dels demandants, així
com acordant la destrucció de les actuacions declarades nul·les, així com de totes
les còpies que de dites actuacions obrin en poder de qualsevulla persona o institució,
restant totes elles obligades a lliurar-les per tal de fer efectiva la seva destrucció.
Sala Administrativa, ESP. 02/07, sol·licitud de nomenament d’un advocat d’ofici per
tal de reclamar els perjudicis que li havia causat al demandant l’actuació del seu
anterior. Aute de 23 d’abril del 2007 del Batlle de Guàrdia desestimant la demanda,
i Aute de la Sala de 29 de febrer del 2008 declarant acabat el procediment, per satisfacció
extraprocessal de les pretensions de l’agent, amb arxiu de les actuacions.
Sala Penal, Rotlle 35/07, demanda per a què, en reconeixement del dret fonamental
a la defensa, els demandants poguessin obtenir còpia de tot l’expedient que obra en
mans del Ministeri Fiscal en relació a determinats fets que eren objecte d’investigació.
Aute de 11 de setembre del 2007 del Batlle de Guàrdia desestimant la demanda,
Sentència de 10 d’abril del 2008 estimant el recurs d’apel·lació, revocant l’aute del
Batlle i reconeixent el dret dels apel·lants a obtenir còpia de tot l’expedient que
obra en el marc d’una enquesta preliminar duta a terme pel Ministeri Fiscal en relació
a determinats fets.
Sala Penal, Rotlle 33/08, per unes presumptes lesions als drets fonamentals dels
demandants a la intimitat, a l’honor i a la imatge de l’article 14 de la Constitució, i
al dret a la inviolabilitat del domicili i al secret de les comunicacions de l’article 15
de la Constitució. Aute 19 de setembre del 2008 del Batlle de Guàrdia desestimant la
demanda, Sentència de 18 de desembre del 2008 desestimant el recurs d’apel·lació.
Sala Penal, Rotlle 4/09, per una presumpta vulneració dels drets fonamentals a la
intimitat i al secret de les comunicacions. Aute de 8 de gener del 2009 del Batlle
de Guàrdia desestimant la demanda, Sentència de 15 de maig del 2009 estimant el
recurs d’apel·lació i declarant la nul·litat de dit Aute amb la retroacció de les actuacions
per concedir a les parts un termini per a la proposició de prova.
— 146 — Sala Penal, Rotlle 21/09, per una presumpta vulneració del dret fonamental al secret
de les comunicacions, pretenent el demandant que, en el marc del Procediment Urgent
i Preferent, es declarés la nul·litat de l’obtenció de la informació continguda en
el telèfon mòbil d’un processat. Aute de 22 de maig del 2009 del Batlle de Guàrdia
desestimant la demanda, Sentència de 23 d’octubre del 2009 desestimant el recurs
d’apel·lació.
Sala Penal, Rotlle, Rotlle 27/09, per una presumpta vulneració dels drets fonamentals
a la intimitat i al secret de les comunicacions. Aute 29 de maig del 2009 de
l’Hble. Sr. Batlle de Guàrdia desestimant la demanda, Sentència de 23 d’octubre del
2009 desestimant el recurs d’apel·lació.
Sala Penal, Rotlle 31/09, per una presumpta vulneració dels articles 10, 14 i 15 de
la Constitució. Aute de 12 de juny del 2009 del Batlle de Guàrdia desestimant la
demanda, Aute de 20 de juliol del 2009 no admetent a tràmit el recurs.
Sala Penal, Rotlle 33/09, per una presumpta vulneració dels drets fonamentals a la
llibertat, a la seguretat i a entrar lliurement al país d’acord amb les lleis reconeguts
en els articles 9.1 i 21.1 de la Constitució, per no haver apreciat el Tribunal de
Corts la prescripció de la pena que al seu dia li fou imposada al demandant en el
procediment Urgent i preferent. Aute de 14 de juliol del 2009 de l’Hble. Sr. Batlle de
Guàrdia desestimant la demanda, Sentència de 20 de novembre del 2009 desestimant
el recurs d’apel·lació.
Sala Penal, Rotlle 53/09, presumpta vulneració del dret a la jurisdicció en les seves
vessants d’un procediment sense dilacions indegudes, del dret a la defensa, al procés
degut, a l’assistència tècnica d’un lletrat i a una decisió fonamentada en dret, i del
dret a un tribunal independent i imparcial. Aute de 15 d’octubre del 2009 del Batlle
de Guàrdia desestimant la demanda, Sentència de 28 de gener del 2010 desestimant
el recurs d’apel·lació.
Sala Penal, Rotlle 54/09, desistit.
Sala Penal, Rotlle 56/09, impugnació de una resolució per la que es tingué com a
part legalment constituïda com actor civil o acusació particular a una determinada
entitat. Aute de 4 de novembre del 2009 del Batlle de Guàrdia desestimant la demanda,
Sentència de 28 de gener del 2010 desestimant el recurs d’apel·lació.
Sala Penal, Rotlle 40/10, presumpta vulneració dels drets a la intimitat i al secret de
les comunicacions. Aute de 16 de novembre del 2010 del Batlle de Guàrdia desestimant
la demanda, Sentència de 24 de febrer del 2011 desestimant el recurs d’apel·lació.
Sala Administrativa, UP-001-11, impugnació de la proclamació dels resultats electorals
efectuada pel M.I. Govern. Aute 29 d’abril del 2011 del Batlle de Guàrdia desestimant
la demanda, Sentència de 15 de setembre del 2011 desestimant el recurs d’apel·lació.
Sala Penal, Rotlle 19/12. Desistit.
— 147 —
Sala Administrativa, UP-48/12, presumpta vulneració del dret a la llibertat sindical,
i concretament del dret a la negociació col·lectiva per la Llei 2/2012, de 15 de març,
de mesures de contenció de la despesa pública en matèria de personal. Aute de 30
d’abril del 2012 del Batlle de Guàrdia desestimant la demanda, Sentència de 20 de
juliol del 2012 desestimant el recurs d’apel·lació.
Sala Administrativa, UP-64/12, presumpta vulneració del principi d’igualtat de l’article
6 i del dret a la llibertat sindical de l’article 18 de la Constitució per la Llei
2/2012, de 15 de març, de mesures de contenció de la despesa pública en matèria de
personal. Aute de 14 de juny del 2012 del Batlle de Guàrdia desestimant la demanda,
Sentència de 25 d’octubre del 2012 desestimant el recurs d’apel·lació.
Sala Penal, Rotlle 3/13, presumpta vulneració del dret fonamental a la llibertat. Aute
de 15 de gener del 2013 del Batlle de Guàrdia desestimant la demanda, Sentència de
1 de març del 2013 desestimant el recurs d’apel·lació.
Sala Penal, Rotlle 13/13, presumpta vulneració dels drets fonamentals a la intimitat
i al secret de les comunicacions. Aute de 8 de març del 2013 del Batlle de Guàrdia
desestimant la demanda, Sentència de 15 de juliol del 2013 desestimant el recurs
d’apel·lació.

— 149 —
La recerca d’un equilibri
entre els drets dels administrats
i les competències
de les administracions
Bernard Plagnet
Albert Andrés Pereira
Magistrats de la sala administrativa del Tribunal Superior de Justícia
— 150 — I. Introducció.
Des d’una perspectiva històrica, és cert que la jurisdicció administrativa és una realitat
molt jove a Andorra. La seva entrada en funcionament, en virtut de la Llei de 7 de setembre
de 1991, va tenir lloc l’1 d’octubre del mateix any. Poc temps després, l’entrada
en vigor de la Constitució i de la Llei qualificada de la Justícia van fer que es posés en
marxa una nova organització judicial, dins de la qual es va inserir l’actual jurisdicció
administrativa. D’aquesta manera, el gruix de la seva jurisprudència procedeix del període
posterior a la Constitució i a la creació del Tribunal Superior de Justícia.
El transcurs d’un període de vint anys des d’aquell moment és una ocasió especialment
idònia, com ho són en general tots els aniversaris, per girar la vista enrere
i recapitular com ha evolucionat la jurisprudència administrativa en aquest temps
o, almenys, quins han estat els pronunciaments que han pogut ser més rellevants.
Aquesta tasca no és fàcil, ja que l’ample ventall de matèries de què coneix la jurisdicció
administrativa justificaria un treball molt més extens. Per això, l’objecte d’aquestes
pàgines es limita a una qüestió més concreta, però que, en realitat, constitueix el nucli
medul·lar del dret administratiu. Es tracta de l’articulació entre la necessària eficiència
administrativa, que justifica l’existència de molt diverses prerrogatives de l’Administració,
i l’obligada salvaguarda dels drets del ciutadans. Els dos elements d’aquesta equació es
troben en permanent conflicte, com s’aprecia en el dia a dia de l’activitat jurisdiccional.
S’examina a continuació la incidència d’aquest problema en alguns sectors concrets
de l’activitat administrativa, en els quals la recerca d’aquest equilibri constitueix
una qüestió destacada. Resta per fer, en una altra ocasió, una anàlisi completa de la
jurisprudència administrativa en aquest vint anys.
II. Dret tributari.
La jurisprudència de la Sala Administrativa ha contribuït a la clarificació dels conceptes
fonamentals del dret tributari andorrà i a la preservació dels drets fonamentals
dels contribuents.
A) Aclariment dels conceptes
És important subratllar que en un Estat de dret, les categories jurídiques han de ser
estrictament respectades, a fi de garantir la seguretat jurídica dels ciutadans.
1) Naturalesa del deute públic
Les emissions de deute públic no tenen caràcter tributari, no solament perquè –a
diferència de les transferències forçoses de diners que tenen el dit caràcter– el seu
— 151 —
import no s’integra en els pressupostos de l’Estat, sinó també perquè tenen un origen
que res té a veure amb els fets generadors dels tributs als quals es refereix la
Llei de bases de l’ordenament tributari.
I és que els coeficients obligatoris, o coeficients d’inversions obligatòries, a què es
refereix la Llei de 30 de juny de 1994, s’inscriuen més exactament en el marc de la
política financera de l’Estat i així ho explica la Llei esmentada quan diu que “Els coeficients
d’obligat compliment conformen un instrument financer polivalent que amb
caràcter general i sobretot en moments clau de reestructuració i desenvolupament
econòmics, les autoritats financeres i econòmiques del nostre entorn han utilitzat de
manera significativa per fer possible el compliment de les seves polítiques”.
Per tant, les emissions de deute públic constitueixen, en realitat, dipòsits forçosos, l’import
dels quals es retorna als seus aportants i no responen a l’estructura de les relacions
jurídico-tributàries (Sentència 2000-39 del 18 de setembre del 2000, Recull, p.173).
La Sala Administrativa ha confirmat aquesta jurisprudència, que presenta una gran
importància pràctica.
Els coeficients s’inscriuen en el marc de la política financera de l’Estat, d’acord amb
l’article 32 de la Constitució, com resulta de l’exposició de motius de la Llei de 30 de
juny de 1994, quan afirma que “els coeficients d’obligat compliment conformen un instrument
financer polivalent que, amb caràcter general i sobretot en moments clau de
reestructuració i desenvolupament econòmics, les autoritats financeres i econòmiques
del nostre entorn han utilitzat d’una manera significativa per fer possible el compliment
de les seves polítiques”(Sentència 2001-46 del 22 d’octubre del 2001, Recull, p.479).
2) Diferències entre els impostos i les taxes
Amb ocasió de litigis relatius a les taxes comunals, la Sala Administrativa ha precisat
els criteris que diferencien els impostos i les taxes.
En efecte, pel que fa al mètode de càlcul de les taxes, resulta primordial la diferenciació
entre les diferents figures de l’impost i de la taxa, que resulten de l’article 11
de la Llei de bases de l’ordenament tributari. Mentre que el primer mai depèn d’una
activitat de l’Administració, la segona és la contrapartida a la prestació d’un servei
públic o la realització d’una funció administrativa de sol·licitud o recepció obligatòria
que es refereix a l’obligat tributari o l’afecta o el beneficia de manera particular.
Aquestes qüestions de concepte han estant resoltes per una sentència de principi
(Sentència 09/2010 del 3 de març del 2010).
La sentència es refereix a la llei de l’ordenament tributari de 19 de desembre de 1996:
Els impostos són tributs, el fet generador dels quals és un negoci, un acte o un fet
indicador de la capacitat econòmica de l’obligat tributari o de la persona que ha de
suportar el gravamen i que mai no depèn d’una activitat de l’Administració (article
11-2 de la llei de l’ordenament tributari).
— 152 — Les taxes són tributs, el fet generador dels quals és la prestació d’un servei públic
o la realització d’una funció administrativa de sol·licitud o recepció obligatòria que
es refereix a l’obligat tributari o l’afecta o el beneficia de manera particular (article
11-3 de la llei ja citada). Aquesta definició la recull l’article 16-1 de la Llei 10/2003
del 27 de juny del 2003, de les finances comunals.
La sentència afegeix la referencia a l’article 18 de la Llei 10/2003:
«Quantificació del deute tributari. L’import de la taxa no pot superar el cost real de
la prestació del servei o de la realització de l’activitat de què es tracti. A aquest
efecte, el Comú aprova una memòria econòmica que justifica els paràmetres i les
variables que determinen el cost del servei i la fixació de la taxa corresponent, així
com la seva actualització».
A partir d’aquestes disposicions, la Sala Administrativa ha jutjat que la taxa ha de
complir dues condicions:
D’una part ha de tenir una contrapartida, és a dir, principalment la prestació d’un
servei públic o la realització d’una funció administrativa que es refereix a l’obligat
tributari o l’afecta o el beneficia de manera particular.
Aquesta primera condició constitueix una diferència amb l’impost «que mai no depèn
d’una activitat de l’administració» (article 11-2, ja citat).
D’altra part, el muntant de la taxa ha de ser proporcional al cost del servei realitzat.
Aquesta condició resulta clarament de les disposicions de l’article 18 de la Llei 10/2003,
«L’import de la taxa no pot superar el cost real de la prestació del servei de la realització
de l’activitat de què es tracti». Aquesta segona condició constitueix igualment
una diferència major amb l’impost, on el muntant és independent del cost d’un servei.
Per apreciar la legalitat de la taxa, el jutge ha de procedir a un doble control: ha
de verificar els elements de càlcul invocats per l’administració, desprès d’apreciar el
càlcul ell mateix. En efecte, només aquest doble control permet d’apreciar la proporcionalitat
del muntant de les taxes amb els costos reals del servei en contrapartida
del qual es percebrien.
Els elements de càlcul han de sortir de l’anàlisi del cost del servei per a la col·
lectivitat. Ben entès, convé de deixar a l’autoritat pública un cert marge d’apreciació;
per exemple, la taxa pot comprendre una part fixa que correspon a les despeses
fixes exposades per la col·lectivitat en la prestació del servei; a més, els elements
de càlcul poden tenir en compte els avantatges econòmics que els beneficiaris del
servei obtenen per la utilització d’aquest servei.
Quant al càlcul mateix de la taxa, no ha de conduir a desconèixer els principis indicats
més amunt. És així que el càlcul no pot ser forfetari, sinó que s’ha de recolzar
sobre elements concrets que permetin apreciar el muntant de la contrapartida de la
qual es beneficia l’usuari del servei.
— 153 —
El jutge controla els elements tinguts en compte per a la determinació del cost del
servei i la Sala administrativa examina el contingut de la memòria «econòmica», en
el sentit d’exigir que el document contingui informacions precises; en l’absència de
dades precises, les modalitats de càlcul de les taxes són jutjades il·legals: «no es
refereixen per tant a un anàlisi econòmic de les despeses -com ho exigeix l’article 18
de la Llei de les finances comunals, al mencionar una memòria «econòmica»- però es
tracta d’una simple indicació de les dades més generals que figuren en el pressupost
del Comú. Sobre aquest punt, els elements tinguts en compte són per tant insuficients
per permetre al jutge d’exercir un control sobre les modalitats de determinació
de les taxes” (Sentència 74/2011 del 16 de desembre del 2011).
La Sala Administrativa controla de manera estricta les modalitats de càlcul de les taxes.
Por exemple, és il·legal una taxa calculada a partir d’un percentatge sobre l’impost
de radicació:
«les taxes litigioses es determinen a partir d’un percentatge sobre l’impost de radicació,
a manera de recàrrec o suplement, la qual cosa no resulta ajustada a la
veritable naturalesa de les taxes (Sentència 47/2011 del 16 de setembre del 2011 i
Sentència 48/2011 del 16 de setembre del 2011).
A contrario, la Sala Administrativa ha jutjat que el càlcul d’una taxa d’higiene era
conforme a dret, car el càlcul de la taxa era realitzat a partir d’elements objectius:
«L’examen de la memòria incorporada a les actuacions permet apreciar, però, que la
determinació de l’import s’ha fet en base a la distinció entre residents i activitats
comercials, que és lògicament rellevant pel que fa a la intensitat d’ús del servei.
Quant a les activitats comercials i empresarials, es parteix de la superfície de l’establiment,
per trams, la qual s’aplica al preu base per metre quadrat, més un coeficient
de localització, en funció de la llunyania, i un coeficient d’higiene, segons la naturalesa
de l’activitat. Es tracta, doncs, de criteris objectius, relacionats amb la prestació
del servei d’higiene i que, especialment, no superen el cost del mateix, segons
resulta de la memòria. En conseqüència, no es pot apreciar vulneració de l’article 18
de la Llei de finances comunals, a diferència del supòsit examinat en la sentència
d’aquesta Sala núm. 09-2010, en què la taxa constituïa un simple percentatge sobre
l’impost de radicació” (Sentència 79/2010 del 25 de novembre del 2010).
3) Diferències entre els tributs i els preus públics
La Llei de bases de l’ordenament tributari de 19 de desembre del 1996 distingeix els
tributs dels preus públics:
“4. Tampoc no són tributs els preus públics o les contraprestacions en diner satisfetes
per la utilització privativa o l’aprofitament especial del domini públic o per la
prestació de serveis públics o la realització de funcions administratives que no són
de sol·licitud o recepció obligatòria”. (article 10-4)
— 154 — L’article 41 de Llei de les finances comunals precisa:
“Import
1. L’import dels preus públics es determina de tal manera que cobreixi, com a mínim,
el cost del servei que es presta i tenint en compte el preu de mercat que correspongui
per l’aprofitament d’aquest servei per part de la persona sol·licitant.
2. Tanmateix, quan raons de política social ho aconsellin i es justifiqui, es poden
establir preus públics per sota del cost dels serveis prestats.
3. Les propostes per a l’establiment o la modificació dels imports dels preus públics
que s’exigeixin han d’anar acompanyades d’una memòria que en motivi i justifiqui
la quantia”.
La Sala Administrativa exerceix un control estricte de les modalitats de càlculs dels
preus públics. Per exemple, no són preus públics els imports calculats a partir dels
beneficis estimats de societats, perquè aquests imports corresponen a la definició
de l’impost donada per l’article 11-2 de la Llei de l’ordenament tributari: El “preu”
constitueix la contrapartida de l’ocupació del “domini públic”; l’impost és una contribució
calculada sobre l’import dels beneficis realitzats (Sentència 92/2012 del 27
de novembre del 2012).
4) Interpretació estricta de la reserva de Llei: els Quarts no tenen
competència en matèria tributària
En la Sentència 2000-21 del 20 de juny del 2000 (Recull, p. 93), la Sala Administrativa
s’ha pronunciat sobre la competència dels Quarts en matèria tributaria:
La competència del Quart s’ha d’apreciar en funció de les disposicions constitucionals
i de la Llei qualificada de delimitació de competències dels Comuns.
Les disposicions constitucionals pertinents són els articles 84 i 37.
L’article 84 disposa: “Les lleis tindran en compte els usos i costums per determinar
la competència dels Quarts i dels Veïnats, així com les seves relacions amb els Comuns”.
Aquest text es limita a atribuir a la llei la competència per determinar les
competències dels Quarts. És a dir que la Constitució no fixa ella mateixa aquestes
competències, sinó que les remet expressament a una llei. La Constitució dóna simplement
una indicació d’ordre general al legislador indicant que en aquesta llei es
“tindran en compte els usos i costums”. Aquest text no produeix l’efecte de mantenir
en vigor eventuals costums anteriors, i només preveu que una llei haurà de precisar
la competència dels Quarts. Ara bé, una tal llei no ha estat encara promulgada, malgrat
l’article 37 de la Constitució consagra el principi de “reserva de llei en matèria
tributaria”. Segons aquest text: “Totes les persones físiques i jurídiques contribuiran
a les despeses públiques segons la seva capacitat econòmica, mitjançant un sistema
fiscal just, establert per la llei”. El Tribunal Constitucional ha donat una interpretació
— 155 —
extensiva d’aquest article: “I d’una manera especial, la reserva de llei es insalvable,
pel que fa a la matèria fiscal, respecte a la fixació del tipus impositiu, ja que aquest
afecta, d’una manera directa, l’element nuclear de l’impost”. (Causa 99-1-10P, Aute
del dia 4 de juny de 1999).
En aquest cas, la Sala Administrativa ha jutjat que cap llei ha donat competència als
Quarts en matèria de taxes urbanístiques (Veure igualment sobre les competències
dels Quarts, la sentència 37/2003 del 22 de setembre del 2003, Recull, p. 159).
B) Preservació de les garanties dels contribuents
Aquestes exigències es fonamenten en els principis generadors del dret tributari i
constitueixen, de manera més general, una de les condicions de la necessària acceptació
de l’impost pels ciutadans.
Es poden citar dos exemples jurisprudencials:
1) Garanties en la fixació del valor dels immobles (impost sobre
les transmissions patrimonials immobiliàries)
L’article 14 de la Llei sobre transmissions patrimonials immobiliàries permet a l’administració
de procedir a la comprovació de valors: «1. L’Administració pot comprovar
el valor real dels béns o drets transmesos. Per tal d’obtenir aquest valor real,
l’Administració ha d’utilitzar un sistema de valoració basat en una taxació pericial,
suficientment motivada, dels béns objecte de la transmissió. En qualsevol cas, l’obligat
tributari pot promoure la taxació pericial contradictòria prevista a la Llei de
bases de l’ordenament tributari».
La Sala Administrativa procedeix a la interpretació dels principis que figuren en
aquests texts.
a) En primer lloc, la Sala ha definit el que cal entendre per «valor real». Resulta de
les regles generals del dret tributari aplicat en els països veïns que el valor real que
forma la base de la tributació està constituït pels preus que es podrien obtenir pel
joc de la oferta i la demanda en un mercat real, tenint en compte l’estat en què es
trobava abans de l’alienació i les clàusules de l’acte de transmissió. Aquesta definició
participa d’una concepció objectiva del valor venal (valor d’intercanvi) i no d’una
concepció subjectiva (valor de conveniència o d’utilització).
Més precisament, per determinar el valor venal real d’un bé, convé de situar-se des
del punt de vista d’un comprador qualsevol (valor comú intrínsec) i no d’una persona
determinada (valor de conveniència). Dit d’una altra manera, només s’ha de tenir
en compte per a la valoració d’un bé, els elements reals d’apreciació -ja es tracti de
factors d’ordre sòcio-econòmic, físic o jurídic- abstracció feta de les circumstàncies
pròpies de la situació personal de les parts.
b) En segon lloc, la Sala ha precisat els principis de determinació del «valor real».
— 156 — L’article 14, ja citat, disposa que «l’Administració ha d’utilitzar un sistema de valoració
basat en una taxació pericial, suficientment motivada». Però l’obligat tributari ha
de poder contestar les avaluacions notificades per l’administració. Per tant, el text
mencionat indica que la decisió de l’administració ha d’estar «suficientment motivada
». La decisió administrativa, per tant ha d’indicar clarament a l’interessat els
criteris d’avaluació del valor real. Des d’aquest punt de vista, resulta dels principis
aplicats en dret comparat que el control dels valors resulta, principalment de la
comparació amb transaccions similars. Per altra banda, l’administració ha d’indicar
a l’interessat els elements de comparació que s’han utilitzat, de tal manera que
pugui utilitzar-los per contestar. Només es podran utilitzar altres mètodes d’avaluació
quan no existeixi cap transmissió de béns similars.
Segons la jurisprudència de la Sala Administrativa, en els procediments tributaris,
els drets i les garanties acordades als obligats tributaris s’han d’aplicar estrictament,
de tal manera que els interessats puguin estar en condicions de contestar vàlidament
les taxacions (Sentència 2005-72 del 16 de desembre de 2005, Recull, p. 957).
2) Garanties en l’aplicació de l’impost sobre les plus vàlues
En un litigi, el Govern estimava que diferents vendes d’immobles efectuades per societats
constituïen un “muntatge” destinat únicament a evitar el pagament de l’impost.
Per tant, el MI Govern considerava, implícitament, que les societats eren fictícies.
Però, en l’expedient administratiu, no es retrobava cap activitat de comprovació tendent
a demostrar que aquestes tres persones jurídiques no tenien una realitat pròpia
i que per tant havien de ser considerades com purament fictícies.
La Sala Administrativa constata que les conseqüències del frau a la llei són importants
per als contribuents i, en conseqüència, la Sala ha jutjat que el procés ha de
conferir als interessats totes les garanties que els hi permetin d’exercir eficaçment
el seu dret de defensa.
En aquest cas, el Ministeri de Finances es limitava a constatar que hi havia hagut frau a
la llei, però no aportava cap element concret que permetés demostrar aquesta infracció.
La Sala conclou que posar en causa la personalitat jurídica d’una societat suposa que
s’aportin arguments que demostrin que la constitució d’aquestes societats revesteix
un caràcter artificial i que no tenia cap altre fonament que el d’eludir l’impost (Sentència
109/2012 del 20 de desembre del 2012).
III. La responsabilitat administrativa.
La jurisprudència de la Sala Administrativa ha mantingut el principi de la responsabilitat
per falta i no ha acceptat l’aplicació d’una responsabilitat objectiva.
— 157 —
A) El manteniment del principi de la responsabilitat per falta de servei
Segons la jurisprudència de la Sala Administrativa, des d’un punt de vista jurídic,
el dret andorrà no reconeix la responsabilitat objectiva i cal acreditar una falta de
servei comesa per un organisme públic. Si la part actora no pot acreditar una falta
de servei, un òrgan públic no pot ser condemnat a títol de responsabilitat administrativa
de l’article 59-1 del Codi de l’Administració (Sentència 82/2013 del 25
d’octubre del 2013).
El dret andorrà exclou, d’una manera general, la responsabilitat administrativa sense
falta. En conseqüència, el cas fortuït és un cas d’exoneració de responsabilitat: per
exemple, per un accident causat per la presència d’un animal salvatge en una carretera
(Sentència 2003-1 del 30 de gener de 2003).
B) “L’adaptació” d’aquest principi en alguns casos
1) Danys causats per un incendi
El problema de la responsabilitat pels danys ocasionats en alguns casos apareix
sovint impossible o molt complicada d’esbrinar quan les proves practicades no permeten
deduir la causa concreta que ha provocat el sinistre i doncs acreditar el nexe
de causalitat entre la conducta del responsable i el perjudici patit. Per exemple,
en un cas d’incendi que elimina proves o fa molt difícil la identificació de la causa
originària.
És per aquesta raó que, en aquesta matèria, la jurisprudència de la Sala administrativa
preveu una relaxació en la prova de la culpa, sense però caure en un supòsit de
responsabilitat objectiva. Als efectes de pal·liar la dificultat de la prova, es pot
recórrer a la tècnica de la presumpció de causalitat, que consisteix en atribuir la
responsabilitat del dany a la part demandada quan, malgrat s’ignora la causa exacta
de l’origen del dany, existeix una probabilitat raonable que sigui així. (Sentència
64/2013, del 25 de juliol del 2013 ).
2) La responsabilitat mèdica
En aquesta matèria, la jurisprudència de la Sala Administrativa admet que no es pot
descartar la possibilitat de recórrer a una prova per indicis, la qual, a partir d’un fet
degudament establert, permeti arribar a la conclusió de què s’ha produït una falta
de servei en el funcionament del servei hospitalari.
Por exemple, una sentència conclou: “En conseqüència, existeixen indicis suficients
que permeten afirmar que ha existit una actuació negligent, constitutiva d’una falta
de servei, de manera que ha quedat compromesa la responsabilitat del SAAS, cosa
que determina la procedència d’indemnitzar la perjudicada, segons l’article 58 del
Codi de l’Administració” (Sentència 55/2013, del 23 de maig del 2013).
— 158 — Per un error de diagnòstic, la Sala ha jutjat: “Si s’haguessin esgotat els procediments
ordinaris de diagnòstic és molt probable que la orientació diagnòstica hauria anat
en la direcció correcta … aquest error de diagnòstic constitueix una falta de servei
en el sentit de l’article 59-1 del Codi de l’administració, en la modalitat de funcionament
del servei en condicions tècnicament defectuoses (Sentència 11/2012, del
2 de març del 2012).
3) L’examen de la falta de servei ha de tenir en compte les circumstàncies
particulars del litigi
Pels accidents que tenen lloc a les carreteres, la jurisprudència de la Sala Administrativa
ha definit la noció “de defecte de manteniment normal” de la via:
“En efecte, els usuaris treuen avantatges de l’ús de les vies i han de fer-se càrrec dels
danys que no són la conseqüència d’un defecte de manteniment normal de les obres de
les quals es beneficien” (Sentència 12/2005 del 5 de maig del 2005: Recull, p. 671).
“L’apreciació del «defecte del manteniment normal» s’ha de fer en funció de les
circumstàncies de fet de cada cas. Suposa apreciar, per una part, si la víctima podia
conèixer els riscos que corria i d’altra part, si la persona pública estava en condicions
de conèixer i de prevenir aquests riscs. En aquest cas, és cert que en un país
de muntanya com és Andorra, els riscs lligats a les condicions meteorològiques són
coneguts pels usuaris i per tant aquests han de fer prova d’una prudència particular
en el període hivernal” (Sentència 84/2010 del 17 de desembre del 2010).
Per exemple, per un accident causat per una placa de gel, una sentència conclou:
“cal concloure que, al Principat, això forma part del risc inherent a les condicions
climàtiques de l’hivern, que obliguen els conductors a tenir-les en compte i a extremar
les precaucions, particularment a certes hores del dia, sense que aquestes
circumstàncies puguin derivar sistemàticament en una responsabilitat pública qualificable
com falta de servei de les definides en l’article 59.1 del Codi de l’Administració”
(Sentència 55/2003, del 19 de desembre del 2003: Recull, p. 239).
IV. Les sancions administratives.
A) El dret administratiu sancionador té una coloració penal
1) El principi general
En un sentència de principi, la Sala administrativa ha jutjat “Cal recordar que el
nostre ordenament jurídic, recull, en la norma suprema, i com a dret fonamental, la
presumpció d’innocència, l’aplicació de la qual és extensiva als procediments sancionadors
basats en la conducta de les persones, i que consisteix en el dret de tot
— 159 —
ciutadà a no sofrir cap sanció que no tingui fonament en una prèvia activitat de prova
sobre la qual l’Administració pugui fonamentar un judici raonable de culpabilitat”
(Sentència 34/1997 del 15 de setembre de 1997, Recull, p. 147).
En aplicació d’aquests principis generals, la Sala administrativa considera que el
dret administratiu sancionador té una coloració penal tal i com ho refereix la jurisprudència
del Tribunal europeu dels Drets de l’Home. Pertany doncs a l’administració
d’aportar la prova de la realitat dels fets que fonamenten l’aplicació d’una sanció.
La sanció tan sols es pot justificar quan reuneix els dos elements constitutius de la
infracció: l’element material i l’element subjectiu (Sentència 35/2004 del 8 d’octubre
de 2004, Recull, p. 403; Sentència 10/2005 del 5 de maig de 2005).
2) Però aquest principi no suposa un aplicació literal de les normes de dret penal
La Sala ha jutjat varies vegades que les sancions administratives revesteixen una
“coloració penal”, recollint per tant els principis establerts per la Cort Europea dels
Drets de l’Home (v. més amunt).
Però aquest principi no significa que calgui fer una aplicació literal de les regles de
dret penal. En efecte, els fonaments de les regles penals i de les regles administratives
són diferents: les sancions administratives tenen com a finalitat principal
assegurar el respecte de les obligacions imposades per diferents reglaments, i per
tant cal aplicar-les en funció d’aquest objectiu.
La «coloració penal» significa que els interessats han de veure reconeguts el màxim
de garanties, en particular les que concerneixen la possibilitat de presentar observacions
i justificacions (Sentència 49/2003 del 17 de novembre de 2003, Recull, p.
211; Sentència 76-2006 del 23 de novembre del 2006; Sentència 33/2008, del 5 de
maig del 2008).
B) La jurisprudència exclou la responsabilitat merament objectiva
en l’àmbit sancionador
En relació amb les sancions duaneres, la Sala administrativa conclou: “Tal i com ha
declarat aquesta Sala en nombroses ocasions, l’exclusió del dol en la conducta de
l’interessat no exclou, tanmateix, la seva responsabilitat en la comissió de la infracció,
que li és atribuïda a títol de culpa o negligència” (Sentència 12/2004 del 3 de
març de 2004, Recull, p. 307).
En el mateix sentit, la sentència núm. 00-13, del 17 d’abril de 2000, estableix que “el
dret sancionador en matèria d’infraccions de contraban no es regeix pel principi de
responsabilitat objectiva sinó que s’ajusta a la concepció subjectiva de la culpabilitat”.
La sanció ha de ser fonamentada en la negligència de l’interessat: “És cert que
aquesta Sala ha admès que el dret sancionador en matèria d’infraccions de contraban
— 160 — no es regeix pel principi de responsabilitat objectiva sinó que s’ajusta a la concepció
subjectiva de la culpabilitat, però també ho és que el cas analitzat revela una discordança
entre el valor de la mercaderia importada i la declarada que és imputable
a títol de negligència en la mesura que era fàcilment evitable, i en atenció a tot el
que s’ha exposat cal desestimar el recurs d’apel·lació ja que en el cas analitzat no
hi ha cap causa que permeti modular la responsabilitat de la infracció” (Sentència
13/2000 del 17 d’abril de 2000, Recull, p. 57).
Es pot citar un altre exemple: “l’agent no va prendre les precaucions necessàries,
com podia haver fet sense dificultat, per tal que la declaració de duana es fes en els
termes procedents, al moment d’arribar a territori andorrà la segona expedició de la
mercaderia” (Sentència 11/2001 del 9 de març de 2001, Recull, p.323).
Però, cal tenir en compte la situació particular de les sancions duaneres:
“En aquest cas, convé de fer prevaler les disposicions particulars contingudes en el
Codi de Duana, sobre les disposicions generals que figuren al Codi de l’Administració.
En efecte, la legislació duanera comporta procediments específics que es fonamenten
sobre les necessitats particulars de control que exigeix la lluita contra el frau.
Puix de ben segur la lluita contra el frau és una missió essencial d’interès general”
(Sentència 33/2008, del 5 de maig del 2008).
V. L’obertura del dret a la jurisdicció (cap a una
interpretació comprensiva del formalisme).
La pròpia existència d’un procediment administratiu formalitzat constitueix una
garantia elemental del ciutadà. Com és habitual en tots els sistemes jurídics, el
Tribunal Superior de Justícia s’ha hagut de pronunciar sobre múltiples qüestions
d’índole adjectiva o processal, amb la perspectiva d’assegurar l’efectiu compliment
d’aquestes garanties.
A) La motivació dels actes administratius
Una de les qüestions recurrents en el procés contenciós és la que fa referència a
la deguda motivació dels actes de l’Administració. Des de ben aviat, la sentència
43-1995, de 27 de novembre, va establir els paràmetres que han vingut presidint
l’anàlisi de la suficiència dels motius que determinen el contingut de les resolucions
impugnades davant dels Tribunals.
Com diu aquesta sentència, “el requisit de la motivació dels actes administratius
respon a una doble finalitat, ja que d’una banda té l’objectiu d’evitar la indefensió
de l’interessat, fent-lo sabedor dels motius determinants de la resolució administra-
— 161 —
tiva de que és destinatari per tal de que pugui articular el mitjans de defensa més
convenients al seu interès, i, d’altra banda, fer possible la revisió de la legalitat
d’aquest motius o fonaments per part dels organismes encarregats de resoldre els
corresponents recursos administratius o jurisdiccionals que en cada cas siguin procedents.
En conseqüència, el requisit de la motivació no pot ser considerat de forma
ritualista, sinó que el seu abast dependrà de les circumstàncies del cas, les quals
exigiran una major o menor amplitud per tal de satisfer les finalitats que abans han
quedat esmentades”.
Es tracta, doncs, d’assegurar que aquest requisit es compleix de manera substancial,
i que a través de la deguda motivació el destinatari de l’acte administratiu pugui
tenir un coneixement suficient de les raons de la decisió, tant jurídiques com merament
fàctiques.
B) La revisió dels actes administratius
La modificació d’una decisió prèvia requereix, lògicament, de garanties especials, ja
que es tracta d’alterar la situació jurídica preexistent. La jurisprudència ha examinat
diversos supòsits que es poden plantejar sobre aquesta qüestió.
En primer lloc, la sentència 46-1997, d’11 de desembre, va admetre que “tot interessat
pot demanar la revisió d’una decisió que l’afecta, en el cas de què les circumstàncies
de dret o de fet que han pogut motivar legalment aquest acte hagin desaparegut”.
Una solució anàloga s’adopta quan és l’Administració qui pretén revisar una decisió
prèvia. Ara bé, no resulta acceptable una modificació basada en un simple canvi
de criteri. La sentència 41-1997, de 18 de novembre, afirma que “l’abast de les
potestats revisores de que disposa la Caixa Andorrana de Seguretat Social vénen determinades
per la pròpia finalitat de la institució, de manera que només resulta procedent
una revisió del grau d’invalidesa en els supòsits en que es pugui apreciar una
efectiva evolució de les seqüeles que pateix l’interessat. En conseqüència, aquest
expedient no pot ser utilitzat per a imposar un simple canvi de criteri en la valoració
del grau d’invalidesa inicialment acordat, cosa que suposaria una vulneració greu
del principi de seguretat jurídica i de la fermesa de les resolucions administratives
declaratives de drets”.
En darrer terme, quan es tracta d’actes declaratius de drets que han guanyat fermesa,
l’Administració ha de recórrer al procediment que enuncia l’article 23 de la Llei de la
Jurisdicció administrativa i fiscal. La sentència 83-2011, de 16 de desembre, recull
una doctrina reiterada, afirmant que “per a la revisió d’ofici d’un acte administratiu
declaratiu de drets resulta necessari que la seva adopció hagi comportat una vulneració
de l’ordenament jurídic i, en segon lloc, que l’Administració iniciï les actuacions
encaminades a la revocació de l’acte il·legal, amb la preceptiva audiència de l’interessat,
dins del termini establert per a la seva impugnació jurisdiccional. En efecte,
— 162 — només durant aquest període, en el qual l’acte no ha guanyat encara fermesa definitiva,
pot l’Administració encetar els tràmits necessaris per tal de deixar sense efecte,
per pròpia autoritat, un acte declaratiu de drets que resulta il·legal. Transcorregut
aquest termini sense haver exercit la potestat de revisió d’ofici, l’Administració ha de
procedir a impugnar l’acte que es reputa invàlid davant la Jurisdicció administrativa,
fent ús de les facultats que li atribueix l’article 23 de la seva llei reguladora, per tal de
què sigui aquesta darrera la que, previ el corresponent procés contradictori, examini
la concurrència del vici denunciat i declari la invalidesa de l’acte”.
C) El silenci administratiu
La institució del silenci administratiu constitueix una garantia de singular importància,
ja que permet que el ciutadà pugui reaccionar davant de la manca de resposta
de l’Administració a les seves peticions. Tanmateix, es pot afirmar que existia en
un primer moment una opinió força generalitzada que desvirtuava la finalitat de
la institució i la seva eficàcia. Segons aquest criteri, basat en una interpretació
molt literal de l’article 40 del Codi de l’Administració, un cop expirat el termini
de dos mesos, només es podia prendre una decisió favorable al sol·licitant, però
no confirmar el sentit negatiu que normalment té el silenci. Aquesta interpretació
considerava nul·la la decisió tardana, de manera que l’interessat no podia portar la
qüestió litigiosa davant dels Tribunals quan s’adoptava aquella. D’aquesta manera,
el silenci negatiu s’assimilava en realitat a un acte ferm, si no s’havia recorregut en
el termini de tretze dies.
A partir de la sentència 64-2004, de 17 de novembre, es va establir clarament que
una resolució tardana era vàlida i que, en conseqüència, podia ser impugnada en via
judicial. Com diu aquesta sentència, “la institució del silenci administratiu negatiu
constitueix una mera ficció legal amb finalitat exclusivament processal, (…). En
funció d’aquesta naturalesa de mera ficció legal, no hi cap obstacle a què la pròpia
Administració, un cop transcorregut el termini de dos mesos, pugui resoldre de forma
expressa sobre la sol·licitud de l’interessat, ja sigui confirmant la desestimació
avançada per l’acte presumpte o bé en sentit favorable a les peticions del sol·licitant.
En el primer cas, es produirà un acte merament confirmatori del sentit negatiu del
silenci administratiu, però que permetrà al ciutadà conèixer els fonaments de fet i de
dret que ha tingut en compte l’Administració per a denegar les seves peticions. (…).
És en aquest sentit que cal interpretar el contingut del segon paràgraf de l’apartat
b) de l’article 40 del Codi de l’Administració, quan estableix que “tanmateix, àdhuc
després de l’expiració d’aquest termini (de dos mesos), l’Administració pot prendre
una decisió favorable al sol·licitant”. Allò que pretén dir el precepte és que l’òrgan
administratiu no està vinculat pel sentit negatiu del silenci, un cop transcorregut
l’esmentat termini de dos mesos, de manera que pot resoldre en sentit favorable al
peticionari, fins i tot després del termini legal. Ara bé, el que no prohibeix aquest
precepte és que es dicti un acte administratiu merament confirmatori de la denega-
— 163 —
ció presumpta. En efecte, si resulta legalment possible modificar el sentit del silenci
negatiu mitjançant un acte exprés dictat tardanament, amb més raó s’ha d’admetre
la validesa d’un acte que no fa altra cosa que ratificar la denegació de la sol·licitud
formulada per l’interessat. Aquest acte exprés no perjudica en res la posició jurídica
de l’interessat, sinó que li permet conèixer les raons determinants de la decisió administrativa,
de les quals no tenia abans notícia”.
VI. El manteniment de l’equilibri en la contractació
administrativa.
A diferència del que succeeix habitualment en l’àmbit dels contractes privats, en què
la litigiositat es produeix sobretot entorn del compliment i extinció del vincle contractual,
quan es tracta dels contractes de les Administracions públiques adquireix
una importància primordial la fase de preparació i adjudicació, que comprèn els procediments
que han de determinar la selecció del contractista. Des de la perspectiva
dels interessos públics que es troben en joc, la llei pretén assegurar que els diversos
participants en el procés de selecció es trobin en igualtat de condicions i, a més,
que sigui escollida la millor opció quant a qualitat tècnica i avantatge econòmic.
A) Els principis generals
La jurisprudència de la Sala Administrativa del Tribunal Superior de Justícia ha volgut
fer realitat, en la major mesura possible, aquests objectius del legislador. Encara
que es tracti d’una qüestió que ara ja no és objecte de controvèrsia, no està de més
assenyalar que els primers pronunciaments del Tribunal van estendre l’àmbit d’aplicació
de la legislació en matèria de contractes públics, cosa que el text normatiu de
1985 no determinava clarament. En aquest sentit, la sentència 23-1999, de 15 de
juliol, va declarar la competència de la Jurisdicció administrativa per conèixer de
l’adjudicació d’un contracte relatiu al subministrament d’unes instal·lacions per al
Consell General, que havia estat adjudicat per la Sindicatura, mentre que la sentència
52-1998, de 9 de desembre, va declarar que la Llei de contractació pública de
1985 regia de manera supletòria la contractació de les Administracions comunals.
La característica essencial en aquesta matèria és sens dubte l’aplicació dels principis
de publicitat i concurrència. En conseqüència, l’omissió d’aquests requisits comporta
que l’adjudicació sigui nul·la de ple dret. La sentència 34-1998, de 23 de juny, així
ho va declarar, amb motiu de l’examen de la legalitat de l’adjudicació d’una freqüència
de radiodifusió sense prèvia convocatòria pública.
L’adjudicació dels contractes pel procediment de concurs, que és el més habitual,
“atribueix a l’Administració un ampli marge de llibertat d’elecció, ja que aquesta
— 164 — no queda reduïda a determinar l’oferta més econòmica, sinó que l’adjudicació pot
efectuar-se en favor de la proposta que, en termes generals, es consideri més
avantatjosa o convenient, sense que s’hagi d’atendre únicament al seu valor dinerari”
(sentències 15-1995, de 8 de juny, i 31-1998, de 12 de maig, posteriorment
reiterades).
B) Els mecanismes i criteris de control
Ara bé l’existència d’aquest marge d’apreciació, com diuen les referides sentències,
“no suposa la impossibilitat d’impugnació en via jurisdiccional de la decisió que
s’adopti, si bé aquella queda subjecta als límits propis de la revisió dels actes de
caràcter discrecional i, especialment, als casos en què s’hagin produït vicis substancials
de procediment, infracció dels plecs de clàusules administratives o tècniques,
arbitrarietat o error manifest en la valoració de les ofertes presentades”.
Els vicis de procediment es produeixen, sobretot, quan es trenca el principi d’igualtat
entre els concursants. En aquest sentit, la sentència 44-1998, de 21 de setembre,
afirma que “constitueix un requisit essencial encaminat a garantir la plena
efectivitat d’aquests principis (de publicitat i concurrència) l’exigència de què les
proposicions es presentin en sobre tancat i que siguin obertes en acte públic, com
a única garantia de què no es produirà una comunicació del contingut dels plecs i
que aquests no podran ser modificats abans del pronunciament de la mesa de contractació
(…) En conseqüència, l’omissió d’aquest requisit essencial determina la invalidesa
de l’acord d’adjudicació, ja que no es tracta d’una mera irregularitat formal
no invalidant, sinó de l’incompliment d’una exigència que determina la indefensió
dels interessats, en no haver-se garantit el principi de lliure concurrència que recull
l’article 52 del Codi de l’Administració”.
En la mateixa línia, la sentència 44-2003, de 22 d’octubre, va considerar que es
trencava el principi d’igualtat entre els concursants amb l’admissió d’una oferta
presentada fora de termini, encara que això hagués obeït a un accident de trànsit.
Com diu aquesta resolució, “les formalitats que la legislació estableix en la fase
prèvia a l’adjudicació definitiva són d’ordre públic i, en concret, les que estableixen
els terminis de presentació d’ofertes contenen terminis d’estricta caducitat, que no
admeten, per tant, pròrrogues de cap mena, sigui quina sigui la causa que raonablement
les pugui justificar”.
Una altra de les garanties essencials del procediment d’adjudicació d’un contracte és
el fet de què la resolució administrativa estigui degudament motivada, cosa que ha
de fer possible l’ulterior control per part de la Jurisdicció administrativa. La sentència
43-2000, de 18 d’octubre, afirma que “el fet que el Comitè de Direcció del Centre
Hospitalari Andorrà disposi de plena llibertat per apreciar l’oferta més favorable als
interessos del Centre Hospitalari no implica que aquest pugui decidir arbitràriament,
sinó que, en el cas que vulgui apartar-se de l’informe de la Comissió de Control i
— 165 —
Avaluació Tècnica, haurà de justificar la raó per la qual ho fa”. En conseqüència, el
requisit de la motivació resulta especialment exigible, quan l’adjudicació s’aparta de
les conclusions dels informes tècnics que consten a l’expedient.
C) Les conseqüències de l’anul·lació d’una adjudicació
Segons la sentència 36-2001, de 13 de juliol, “l’adjudicació irregular d’un contracte,
que ha estat anul·lada en virtut de resolució judicial, pot comprometre la responsabilitat
de l’Administració, des del moment en què constitueix un supòsit de
funcionament anormal dels serveis públics. Tanmateix, aquest principi general no
suposa que tots els participants en el procediment d’adjudicació tinguin dret a ser
indemnitzats com a conseqüència de l’esmentada anul·lació. És necessari, en primer
lloc, que la irregularitat en el procediment de contractació sigui rellevant, en el sentit
de què pugui haver modificat el sentit de la decisió final. En segon lloc, cal que
aquesta irregularitat hagi fet perdre al sol·licitant una possibilitat seriosa d’obtenir
l’adjudicació del contracte, és a dir, que les característiques de la seva oferta permetin
concloure que, en un procés regular, aquella hagués pogut raonablement ser
escollida com la més beneficiosa de les presentades. En darrer terme, és lògicament
imprescindible que l’estat d’execució del contracte faci impossible reposar les actuacions
del procediment contractual al moment en què es va cometre la irregularitat
invalidant, i procedir a una nova adjudicació del contracte”.
En aplicació d’aquests principis, la sentència 44-2005, de 25 de juliol, va denegar la
indemnització sol·licitada per una associació que no havia pres part en el procediment
de contractació. Segons aquesta sentència, l’associació actuava “estatutàriament
en el procés en defensa de la legalitat mediambiental i en benefici de tota la
col·lectivitat, de manera que si les actuacions que han estat objecte d’aquest litigi
no li han suposat un perjudici personal –que és el que justificaria l’exercici d’una
pretensió d’indemnització al seu favor- la seva pretensió només pot ser d’anul·lació
i, si és el cas, de restabliment de la situació jurídica pertorbada per l’actuació que
es declari il·legal, sense, però, que la impossibilitat real d’executar el fallo –perquè
l’amiant ja està retirat- autoritzi una indemnització, per les raons exposades”.
En darrer terme, el Tribunal també s’ha plantejat una qüestió de capital importància,
com és la relativa a la possibilitat de substituir el contingut de la decisió administrativa.
Sobre aquest punt, la sentència 44-2003, de 22 d’octubre, es va pronunciar
en un sentit negatiu, afirmant que “aquest pronunciament no pot ser adoptat per
aquesta Sala ja que no ha de substituir l’Administració competent per decidir a quin
dels concursants (…) li hauria correspost l’adjudicació”. La posterior sentència 28-
2005, de 26 de maig, reprodueix substancialment la mateixa argumentació, encara
que amb algun matís.
De tota manera, ha quedat ben establert en la jurisprudència que el Tribunal pot
substituir la decisió administrativa quan jurídicament hi hagi una sola solució
— 166 — possible. Així ho va declarar ben aviat la sentència 2-1997, de 16 de maig, en
afirmar que “en els casos excepcionals en els quals la decisió de l’Administració
no pot ser altra que aquella que es desprèn del raonament jurídic seguit pel Tribunal,
aquest pot prendre la decisió sobre la qüestió de fons. Es així en aquest cas,
ja que l’adjudicació s’havia de fer obligatòriament en profit de la societat O., en
aplicació de criteris purament econòmics que no deixen cap marge d’apreciació a
l’Administració”.
VII. Les mesures de manteniment de l’ordre públic.
L’activitat administrativa de policia és un dels àmbits en què es poden produir amb
major freqüència situacions de tensió entre les atribucions administratives i els drets
del particulars, ja que es tracta d’un sector que té per objecte el control de l’actuació
dels ciutadans, ja sigui de caràcter previ amb l’atorgament d’una autorització, o bé
posteriorment amb l’exercici de les funcions de verificació, inspecció i sanció. En
conseqüència, la jurisprudència del Tribunal Superior de Justícia ha pretès assegurar
un delicat equilibri entre la necessària eficàcia de l’Administració i el degut respecte
als drets dels ciutadans.
A) El reconeixement de competències particulars de la Policia
Nombroses sentències de la Sala Administrativa han determinat les característiques
peculiars de l’activitat de policia, bona part de les quals s’han dictat en processos
relatius a la legislació d’estrangeria.
En primer lloc, s’ha reconegut de forma reiterada l’especial valor probatori que tenen
les enquestes realitzades pel Servei de Policia. A títol d’exemple, la sentència
44-2000, de 18 d’octubre, va declarar que “resulten especialment rellevants les diferents
enquestes dutes a terme pel Servei de Policia, ja que ofereixen el resultat de
les investigacions realitzades sobre el terreny per funcionaris públics en l’exercici
dels seus càrrecs, que han permès recollir diverses apreciacions personals i manifestacions
de tercers sobre l’objecte de l’expedient”.
La recent sentència 30-2013, de 22 de març, examina àmpliament l’abast de les competències
del Servei d’Inspecció de Treball, afirmant, en primer lloc, que “cap principi
constitucional o legal exclou que, a resultes d’una denúncia personal versemblant,
el SIT pugui estendre el seu control a aspectes que no formen part de la denúncia
inicial i fins i tot als altres assalariats de l’empresa. No escau oblidar que el SIT ha
de vetllar pel compliment de les normes vigents en matèria de condicions laborals
i de seguretat i higiene (articles 4 i 5 de la seva llei de creació), tractant-se sovint
de normes d’ordre públic irrenunciables, de manera que el SIT disposa d’obligacions
“positives” en ordre a fer efectius els drets que la Constitució, determinats Convenis
— 167 —
i/o lleis confereixen a les persones assalariades. La potestat investigadora del SIT
i dels òrgans judicials no es pot comparar, perquè es regeixen per normes distintes,
amb el benentès que l’actuació administrativa ha de ser sempre proporcionada i
evitar conductes excessives que no es donen en el cas present”. A més, “segons la
normativa vigent, el detall dels fets recriminats s’ha de posar en coneixement del
presumpte responsable, per primera vegada, en el plec de càrrecs (article 3.2 del
Reglament regulador del procediment sancionador). Per conseqüent, el SIT no estava
obligat a comunicar al Sr. X, abans del tràmit esmentat, la relació de tots els greuges
formulats per la Sra. Y”.
La mateixa sentència admet la pràctica d’una informació reservada prèvia a la iniciació
del procediment sancionador: “l’Administració va realitzar actuacions prèvies
abans d’incoar l’expedient sancionador, podent-se aquestes incloure, malgrat la
limitada regulació vigent, dins el concepte de la instrucció reservada contemplada
a l’article 2.2 del Reglament regulador del procediment sancionador (“En rebre la comunicació
o denúncia respecte a la suposada infracció administrativa, es pot acordar
la instrucció d’una informació reservada abans de dictar la providència mitjançant la
qual es decideix l’obertura de l’expedient o, si escau, de l’arxiu de les actuacions”). La
representació processal del Govern admet el recurs a aquest dispositiu (…). Aquestes
“diligències prèvies” poden tenir per objectiu la realització de les investigacions
escaients per verificar si les denúncies formulades són mínimament versemblants.
En el cas que ens ocupa, aquestes actuacions van consistir en les dues declaracions
que va prestar el Sr. X prop del SIT, en el marc de les quals l’Administració va obtenir
i deduir les proves de càrrec necessàries per incoar, posteriorment, l’expedient
sancionador”.
B) La preservació dels drets del ciutadà
El reconeixement d’aquestes potestats administratives de policia, que tenen una
indubtable amplitud, s’ha vist contrapesat amb l’afirmació d’una sèrie de garanties
que asseguren els drets del ciutadà.
1. La presumpció d’innocència
Com afirma la sentència 71-2005, de 16 de desembre, “el principi de la presumpció
d’innocència és un principi general del dret penal i aquesta Sala ha jutjat vàries
vegades que aquest principi s’aplica al dret administratiu sancionador”.
Com a conseqüència del referit principi, la jurisprudència ha atribuït a l’Administració
la càrrega de la prova que permeti considerar acreditada una infracció. La
sentència 35-2004, de 8 d’octubre, estableix que “pertany doncs a l’Administració
d’aportar la prova de la realitat dels fets que fonamenten l’aplicació d’una sanció.
Efectivament, no es pot atribuir al Sr. Z la càrrega d’una prova negativa, que no és
conforme a les regles del dret sancionador”.
— 168 — Per la seva part, l’interessat pot aportar els elements de descàrrec que consideri
necessaris. La sentència 64-2004, de 17 de novembre, afirma que “el principi de
contradicció que invoca la recurrent no s’ha vist menystingut, des del moment en
què, front a la decisió administrativa basada en el resultat de les enquestes de policia,
aquella ha pogut presentar els mitjans de prova adients, per tal de provar que
resideix efectivament al Principat”.
2. El principi de proporcionalitat
A partir de la sentència 31-1999, de 20 d’octubre, es va establir que “d’acord amb
el principi general de subjecció de l’activitat administrativa al control jurisdiccional,
(…) els tribunals revisen la legalitat de les ordres governatives d’expulsió i, de manera
especial, la concurrència dels següents elements: a) l’acreditació dels fets que
s’imputen a l’interessat; b) si els mateixos poden ser qualificats com una amenaça
per a la tranquil·litat, pau o moralitat públiques; i c) la necessària proporcionalitat
que ha d’existir entre la conducta que s’atribueix al ciutadà estranger i les conseqüències
perjudicials que deriven de l’expulsió, compte tingut de les circumstàncies
personals de l’interessat”.
Des de llavors, ha estat una constant en la jurisprudència de la Sala Administrativa
la verificació d’aquest principi de proporcionalitat. Com a exemple, es pot citar la
sentència 72-2009, de 27 de juliol, relativa a la denegació d’una autorització de
residència. Aquesta resolució afirma que “com ha declarat aquesta Sala en reiterades
ocasions, s’ha de reconèixer a l’Administració un marge d’apreciació per estimar
si la presència de l’interessat en el territori del Principat representa o no un risc.
Però la mesura ha de respectar la necessària proporcionalitat entre la conducta que
s’atribueix al ciutadà estranger i les conseqüències perjudicials que deriven de la
decisió, compte tingut de les circumstàncies personals de l’interessat”. En aquell cas
concret, es va concloure que els antecedents penals dels sol·licitant tenien ja una
antiguitat de dotze anys i que, a més, havia contret matrimoni amb una ciutadana
andorrana, “de manera que la negativa a atorgar-li l’autorització de residència que
sol·licita incideix de manera molt negativa en l’àmbit de la vida personal i familiar
dels consorts, en fer impossible la seva convivència conjugal”.
3. Les garanties formals
La sentència 58-2010, de 22 de setembre, examina les atribucions de l’instructor
d’un procediment sancionador, entre les quals s’inclou la formulació del plec de
càrrecs. Doncs bé, “la formulació d’aquest plec de càrrecs correspon a l’instructor de
l’expedient, com resulta clarament de l’article 5 del mateix Reglament regulador del
procediment sancionador (…). D’aquesta regulació en resulta clarament establert
que la instrucció i la decisió d’un expedient de caràcter sancionador s’atribueix reglamentàriament
a dos òrgans diferents, sens dubte amb la finalitat de garantir una
major imparcialitat de l’òrgan decisori, en línia amb allò que succeeix en el procés
— 169 —
penal, tal com posa de relleu la sentència apel·lada. No es pot oblidar que, com ha
declarat aquesta Sala en diverses ocasions (v. sentència núm. 2005-10, de 5 de maig
de 2005), el dret administratiu sancionador té una clara “coloració penal”, la qual
cosa determina l’aplicació, amb matisos, dels principis generals del dret penal”. La
inobservança d’aquest requisit comporta l’anul·lació de la resolució sancionadora.
D’altra banda, la sentència 30-2013, a què abans ja s’ha fet referència, estableix
que “en relació amb el dret constitucional a l’assistència tècnica d’un lletrat (article
10.2), aquesta Sala considera que aquesta garantia fonamental és traslladable al
procediment administratiu sancionador, però amb determinades limitacions, entre
altres, en matèria de torn d’ofici o d’assistència gratuïta. El Reglament regulador
del procediment sancionador no preveu en cap moment la intervenció lletrada, però
tampoc l’exclou. Es tracta, per tant, d’un dret que l’Administració no pot limitar
injustificadament. Altra cosa consisteix en exigir que l’Administració ho posi en coneixement
del presumpte infractor, comunicació que no exigeix amb caràcter general
cap norma jurídica de dret positiu, a diferència de puntuals matèries sensibles en
què es limiten drets fonamentals, com és el cas dels interns dels centres penitenciaris
(article 55 de la llei qualificada penitenciària)”.

— 171 —
La protecció del secret
de les comunicacions
Joan Miquel Rascagneres
Advocat
— 172 — “Llibertat i seguretat, ciutadà i Estat, persona i societat, individus i institucions. Tots
aquests termes es troben en oberta i franca contraposició en la societat actual. Per
augmentar la seguretat es tendeix a reduir els espais de llibertat. L’Estat supera per
totes bandes el ciutadà. La societat global esvaeix la persona. L’equilibri entre individus
i institucions penja de la banda de les institucions.”
“Com encarar la permanent, i resolta contradicció en la pugna històrica dels irreductibles
de la fraternitat, la igualtat i la justícia?”
Així s’expressava, amb un excel·lent criteri, el company Manuel Maria Pujadas Domingo
en el pròleg del llibre Legislació Processal del Principat d’Andorra, publicat el
març del 2004. La contesta a la seva tan legítima pregunta la trobem parcialment,
pel que ens afecta, en la legislació andorrana i en l’aplicació que n’han sabut anar
fent els diferents tribunals andorrans, i entre els quals és convenient, en aquesta
matèria, destacar la Sala Penal del Tribunal Superior de la Justícia. En efecte, l’àmbit
penal és el més sensible en matèria de llibertats públiques i és aquí on, òbviament,
les contradiccions abans esmentades són més rellevants. A casa nostra, mancats de
cultura històrica escrita de garantia dels drets, aquest interrogant és encara més
pugnant. En aquest sentit, només cal recordar que no va existir cap Codi de Procediment
Penal que limités els poders de les autoritats públiques i garantís els drets
dels ciutadans fins a una època recent. Una altra cosa és que, tot i aquesta absència
de normativa escrita, al llarg dels segles, i en consonància amb els usos i costums
de cada període, s’han anat respectant de forma més o menys satisfactòria els drets
fonamentals i les llibertats públiques dels ciutadans andorrans.
Quant a l’època contemporània, és obligat rememorar l’exposició de motius del Codi
de Procediment Penal del 16 de febrer del 1989, que deia literalment: “El decret del
4 de juny del 1965 inicia tímidament la reforma del Procediment Penal a Andorra
que assolí una primera fase de desenvolupament i modernització amb el text aprovat
pel Decret del 14 de gener del 1972 que, a la vegada, constituí el primer conjunt
sistemàtic de normes processals penals del Principat. I s’ha hagut d’esperar fins al 18
de gener del 1984, que entrés en vigor un Codi de Procediment Penal, que es pogués
comparar amb els dels països veïns.”
Des d’aquella data, aquest codi s’ha anat modificant, per consegüent s’han incrementat
en cada moment les garanties dels ciutadans i limitat de forma equilibrada
els poders d’investigació de les autoritats públiques. L’últim canvi en aquest text,
en tràmit parlamentari a la data de redacció de l’article present, n’és la prova més
fefaent. L’entrada en vigor de la Constitució, el 1993, ha fet un pas resolutiu en
aquesta via garantista, ratificada i confirmada per l’adhesió l’any següent al Consell
d’Europa i doncs, entre altres tractats, al Conveni Europeu dels Drets Humans.
Aquest conjunt de normatives, en unió amb la interpretació que en van donar els
tribunals andorrans, ha portat com a resultat acordar als ciutadans unes garanties
que es poden considerar, en el moment actual, conformes al Conveni Europeu dels
— 173 —
Drets Humans, en el marc dels procediments penals. És suficient en aquest sentit
recordar, ad exemplum, que avui dia queda assegurada la intervenció de l’advocat
en totes les fases del procediment penal, incloses en aquestes l’enquesta policial,
amb el degut accés dels lletrats a les diligències dutes a terme, inclús pel servei de
policia, garantia aquesta que encara no s’ha instituït a tots els països que integren
el Consell d’Europa. Però, més enllà d’aquesta garantia genèrica, s’han instaurat a
Andorra igualment unes garanties específiques que troben la seva aplicació en el
desenvolupament de les enquestes policials i judicials, les quals es caracteritzen, per
hipòtesi, per una intromissió dels poders públics en la vida privada dels justiciables.
Així s’han anat creant, jurisprudencialment en primer lloc, i posteriorment en el Codi
de Procediment Penal, els mecanismes que permeten entre altres als ciutadans tenir
la certesa que es respecta en tot moment el dret inscrit a l’article 15 de la Constitució
relatiu al secret de les comunicacions. Evidentment, aquest secret no és absolut,
atès que s’ha d’encarar la contradicció sempre present entre llibertat i seguretat. I
això legitima que aquest secret hagi de cedir, en certs casos, i sempre, tal com ho
preveu l’article 15 de la Carta Magna, mitjançant un manament judicial motivat.
Així ho ha ratificat el Tribunal Constitucional en la recent Sentencia de data 13 de
març del 2014 en la causa 2013-42-RE, en la qual desestima la petició del recurrent
en empara, pel motiu que el control de trucades discutit va ser ordenat per l’autoritat
judicial, de conformitat doncs amb les prescripcions constitucionals. Aquesta
figura del manament judicial ha vingut determinada i precisada pels tribunals andorrans
i està igualment recollida en el Codi de Procediment Penal, de tal manera que
ningú pugui tenir el dubte avui que les seves comunicacions queden degudament
protegides enfront de l’autoritat pública, que es veurà sancionada si infringeix les
obligacions que li incumbeixen.
És sabut, d’altra part, que la violació d’aquest secret de les comunicacions, sempre
que sigui judicialment motivada, és una de les armes més eficients dels serveis
d’enquestes, per complir amb la seva missió, que és la de garantir a tots la
seguretat.
Però, val a dir igualment que, en el nostre món modern i globalitzat,
les comunicacions han esdevingut una eina força utilitzada, de tal manera que es
parli d’un món interconnectat. Aquesta interconnexió justifica plenament la protecció
que es mereixen les comunicacions, portadores d’elements d’intimitat que
pertoquen a cada un dels ciutadans.
Avui, i aquest és el motiu del text present, el Tribunal Superior de Justícia d’Andorra
compleix 20 anys, és a dir que ja ha arribat a la seva majoria d’edat. Digne successor
dels Tribunals Superiors de la Mitra i de Perpinyà, del qual el sotasignat recorda
amb certa nostàlgia la seva última audiència al Palau de Justícia d’aquesta ciutat
catalano-francesa, l’actual Tribunal Superior de Justícia d’Andorra ha sabut apuntalar
i precisar, al llarg d’aquest recorregut, els mecanismes de protecció dels drets del
ciutadà pel que fa al secret de les comunicacions. Jurisprudència extensa, per a un
— 174 — petit país com és Andorra, i que no se cenyeix únicament en l’àmbit penal, com es
podrà comprovar. I aquests mecanismes de protecció, per la seva precisió i dialèctica,
conserven tota la seva validesa, per altres mesures tècniques d’investigació,
que, de ben cert, si encara no han aparegut a Andorra, apareixeran molt aviat, com
ara la geolocalització.
A fi de posar en evidència aquesta preocupació garantista i protectora, sembla oportú
dur a terme una breu anàlisi de la jurisprudència desenvolupada pels tribunals
i, en particular, per la Sala Penal del Tribunal Superior de la Justícia, respecte als
requisits imposats als serveis d’investigació quan desitgen emprar aquests mecanismes
invasius d’enquesta. (I)
Quant als procediments que cal seguir per a fer valdre, davant els tribunals, la protecció
del secret de les comunicacions, la mateixa Sala Penal els ha definit en diferents
sentències, en conjunció amb el Tribunal Constitucional, de tal manera que
totes les eventualitats semblen cobertes. (II)
En fi, s’intentarà, amb tota la modèstia necessària, entrar en una prospectiva judicial
respecte a l’aplicació dels principis deduïts per la Sala Penal, en algunes de les noves
formes d’investigació que utilitzen els serveis d’enquestes. (CONCLUSIÓ PROSPECTIVA)
I. Els criteris jurisprudencials de garanties.
Com a primera remarca preliminar, sembla convenient precisar que aquesta protecció,
tal com queda acordada per la normativa vigent i per la jurisprudència, s’aplica
a totes les comunicacions, sense cap excepció. Es refereix doncs, tant a les comunicacions
telefòniques, objecte d’una extensa jurisprudència, com a tota forma de
comunicació electrònica o altre que es poden vehicular mitjançant les xarxes existents
(Internet, Wi-Fi, etc.). I és notori que el servei de policia d’Andorra, pel degut
compliment de la seva missió, disposa d’uns equipaments tecnològics, adients per a
la intercepció de qualsevol comunicació del tipus que sigui.
La segona remarca preliminar considera el que s’anomena en alguns països veïns
les intercepcions de seguretat. En efecte, sota aquest vocable es distingeixen les
intercepcions relatives a la seguretat de l’Estat, als afers de terrorisme, i en certs
estats, a la criminalitat organitzada. Aquestes intercepcions de seguretat, en la gran
majoria dels països, són qualificades d’intercepcions administratives, per tant no
mereixen el control judicial, sinó, en el millor dels casos, el control d’una comissió
administrativa o parlamentària ad hoc. Es tracta bàsicament d’intercepcions ordenades
per l’autoritat pública, amb la finalitat de recollir informació que no donarà lloc
de forma directa a un procediment judicial, però permetrà, entre altres exemples,
prevenir atemptats contra la seguretat de l’Estat o organitzar operacions d’intel·
— 175 —
ligència, en el sentit anglosaxó del terme. El millor exemple en són les intercepcions
dutes a terme per la NSA i que van ser denunciades públicament pel Sr. Snowden.
Ara bé, Andorra no coneix aquesta forma d’intercepció, atès que totes i cadascuna
de les intervencions de comunicacions han de ser ordenades, en mèrits del mandat
constitucional, per l’autoritat judicial. És imprescindible en aquesta matèria, a casa
nostra, la intervenció del jutge, la qual cosa representa una garantia envers els drets
del ciutadà que s’ha d’elogiar.
Pel que fa doncs a les escoltes judicials, l’obligatorietat del mandat judicial es recull
en el Codi de Procediment Penal del 16 de febrer del 1989, i en particular al seu article
26, que preveia la possibilitat pel servei de policia d’efectuar escoltes telefòniques
prèvia autorització del batlle. Aquesta breu menció era de difícil interpretació,
atès que el text no detallava les condicions en les quals poden dur-se a terme les
intervencions telefòniques. El Tribunal de Corts, en la seva sentència de data 21 de
maig del 1993, va fixar el marc en el qual es poden efectuar, així, en un extracte de
la mateixa s’hi fa constar que “en el respecte dels texts sobre la protecció de la vida
privada de l’individu i els principis generals del dret”. La del 1993 va ser la primera
sentència a Andorra que determina, de forma sistemàtica i sobre el fonament de la
norma imprecisa que emanava del Codi de Procediment Penal, els requisits que s’havien
de respectar en el marc de les intervencions telefòniques.
Amb aquesta finalitat, el tribunal va considerar que, tenint en compte que l’article
219 del Codi Penal en aquest moment vigent protegia la intimitat de les persones
d’aquest tipus de divulgació, l’article 26 del Codi de Procediment Penal abans esmentat
havia de rebre una interpretació que permetés conciliar la necessitat de la repressió
de la criminalitat, i especialment la més greu, com és el tràfic d’estupefaents
amb la protecció d’aquesta intimitat. I, referint-se a l’article 14 de la Constitució que
havia entrat en vigor pocs dies abans de la notificació d’aquesta sentència, article
que garanteix el dret a la intimitat i que per tant considera que qualsevol intromissió
en la vida privada d’una persona ha de ser legítima i estrictament controlada, el
Tribunal de Corts va desenvolupar el tan repetit article 26 del Codi de Procediment
Penal, després d’un examen del dret comparat i de la jurisprudència de la Cort Europea
dels Drets Humans, per a precisar, tal com segueix, els requisits mínims exigits per a
la regularitat de les escoltes enfront del dret a la intimitat de les persones:
1. L’autorització donada pel Batlle ha de ser escrita i prèvia a l’escolta.
2. L’aute del Batlle ha de precisar el delicte major del qual es tracta, persona en
causa i les raons per les quals és necessari utilitzar aquest procediment, els números
de telèfon per intervenir així com la durada de l’escolta.
3. Les bandes d’escolta han de ser en llur totalitat precintades i els texts reproduïts
escollits contradictòriament amb la defensa pel batlle o per l’agent de policia judicial
delegat per fer aquesta tasca.
— 176 — 4. Les bandes magnètiques no utilitzades i precintades han de ser destruïdes sota el
control del batlle o l’agent de policia judicial delegat a aquest efecte, després de la
tria més amunt esmentada i les que han estat reproduïdes en el curs de la instrucció
precintada fins a la decisió definitiva, data en la qual també seran destruïdes sota
el control del batlle o de l’agent de policia judicial en cas d’absolució o de sobreseïment
definitiu.
Les precisions aportades pel Tribunal de Corts corresponen, tal com es diu en la mateixa
sentència, a les diferents prescripcions que deriven de les decisions dictades
pel Tribunal Europeu dels Drets Humans, i entre les quals es pot citar, ad exemplum,
la sentència de data 2 d’agost del 1984 en l’afer Malone contra Regne Unit. En aquesta
decisió, el Tribunal Europeu va sancionar aquest Estat pel motiu que la legislació
d’aplicació no és suficientment clara per a fixar l’abast i les modalitats d’exercici del
poder d’apreciació de les autoritats públiques en aquest àmbit. S’infereix doncs de
la manca de previsibilitat d’aquesta legislació la vulneració sancionada pel Tribunal
Europeu, defecte que el Tribunal de Corts, en la sentència de referència, i pel que
afecta el dret andorrà, intenta sanejar, pel futur, definint les condicions en les quals
s’ha de desenvolupar el mandat judicial previst a l’article 26 del Codi de Procediment
Penal, mitjançant els quatre requisits abans precisats.
D’altra part, és il·lustratiu remarcar que el tribunal, en aquest moment s’inspira
en la jurisprudència d’una jurisdicció internacional, a la qual Andorra encara no
s’ha adherit. En efecte, l’adhesió al Consell d’Europa és de data 10 de novembre
del 1994, és a dir posterior a la sentència esmentada. Aquesta constatació posa en
relleu la preocupació innegable dels tribunals andorrans en el marc de la protecció
del dret a la intimitat i del secret de les comunicacions. Així, en aquell moment,
la referència jurisprudencial s’efectua amb el Tribunal Europeu encarregat de la
defensa dels drets fonamentals, demostrant així la voluntat de l’organisme judicial
andorrà de complir amb el mandat constitucional i la normativa europea en
aquesta matèria.
En el moment de la reforma del Codi de Procediment Penal, l’any 1999, s’ha tingut
en compte la definició així donada pel Tribunal de Corts i que havia estat posada
en pràctica pels batlles instructors i pel servei de policia des d’aleshores. D’aquí en
resulta la redacció de l’article 87.2 del Codi avui vigent, article que, una vegada més,
va ser desenvolupat i precisat pels tribunals andorrans, i en particular per la Sala
Penal del Tribunal Superior de Justícia en la seva sentència de data 10 d’abril del
2008, recaiguda en la causa TC-113-3/2005.
En la resolució esmentada, la Sala Penal fixa els requisits essencials que cal respectar
en cas d’intervenció telefònica, i, per la seva importància i claredat, es considera
oportú reproduir-les literalment:
(…)
— 177 —
1. “Exclusivitat jurisdiccional, ja que sols pot decretar-la el batlle instructor, a qui li
correspon en tot moment el control de l’execució de la mesura.”
2. “Finalitat exclusiva de la investigació i prova de delictes i de les persones que hi
intervenen.”
3. “Excepcionalitat de la mesura, que sols es pot decretar quan no hi hagi altre medi
per a la investigació del delicte que suposi una menor ingerència en el dret fonamental
del sospitós a la seva intimitat.”
4. “Proporcionalitat de la mesura, ja que sols es pot decretar en el cas de delictes
majors.”
5. “Especialitat de la mesura, tant en l’aspecte objectiu, sobre el fet o fets delictius
concrets que poden constituir un delicte major, com en l’aspecte subjectiu, doncs
sols pot recaure la mesura sobre els telèfons de les persones presumptament implicades,
ja siguin els titulars del telèfon o telèfons, ja en siguin els seus usuaris habituals.
Mai pot justificar-se per a actuacions de caràcter prospectiu i indeterminat.”
6. “Necessitat, derivada de l’anterior exigència, que hi hagi indicis de la comissió
d’un fet constitutiu de delicte major i de la intervenció en el delicte de la persona
titular o usuària habitual del telèfon o telèfons que s’intervenen. Per això, caldrà
que el servei de policia aporti al batlle instructor dades objectives sobre el delicte
o delictes majors objecte de la investigació i de la participació en ells de la persona
investigada titular o usuària del telèfon objecte de la intervenció. És clar que no cal,
ja que no es pot exigir, una justificació exhaustiva, ja que no hem d’oblidar que es
tracta d’una mesura que s’adopta en les beceroles de la investigació.”
7. “Control jurisdiccional tant en la seva instauració, com en el control posterior i
cessament de la mesura, amb la intervenció del ministeri Fiscal.”
8. “Limitació temporal de la mesura.”
9. “Control, ex post, de la legalitat i regularitat de la mesura pel mateix interessat.”
10. “I, quant a l’abast de la protecció del dret fonamental, aquest tribunal deia en
les sentències citades de 21 de juny del 2007 que la interpretació de l’article 15.2
de la Constitució, a la llum de la jurisprudència del Tribunal Europeu dels Drets
Humans (TEDH), és que el dret al secret de les comunicacions telefòniques garanteix
a interlocutors o comunicants la confidencialitat de la comunicació telefònica
que comprèn el secret de l’existència de la comunicació mateixa i el contingut del
comunicat, així com la confidencialitat de les circumstàncies o dades externes de
la connexió telefònica: el moment, duració i destinació; i això amb independència
del caràcter públic o privat de la xarxa de transmissió de la comunicació i del medi
de transmissió –elèctric, electromagnètic o òptic, etc.– de la mateixa, i se citava
la jurisprudència del Tribunal Europeu dels Drets Humans, la STEDH de 2 d’agost de
1984 (TEDH 1984/1, cas Malone) i la STEDH de 24 d’abril de 1990, (cas Kruslin contra
— 178 — França), que estableix que els llistats on figuren les dades dels números dels telèfons
de destí, o trucades rebudes, són part integrant de les comunicacions telefòniques,
fet pel qual estan afectats per la protecció de l’article 8.1 del CEDH, i no és possible
disposar de dites dades sense consentiment del seu titular. Per tant, el dret
fonamental al secret de les comunicacions que a tothom garanteix l’article 15.2 de
la Constitució, abasta no sols el contingut de les comunicacions, sinó també, en el
cas de les comunicacions telefòniques, les trucades emeses i rebudes, o intentades,
així com la relació dels números de telèfon i dels seus titulars i als missatges escrits
SMS enviats o rebuts. (…)”
L’anàlisi dels requisits així fixats només pot portar a la conclusió que la Sala Penal en
aquesta sentència ha ratificat, de forma solemne, la seva voluntat protectora dels drets
dels ciutadans andorrans, estenent el control judicial, en les condicions requerides,
a qualsevol intervenció de comunicació per qualsevol xarxa que sigui i per qualsevol
dada que sigui. La resolució així citada havia estat precedida per una sentència de data
21 de juny del 2007, referenciada sota el número 20-07, en la qual ja s’apuntava, per
part de la Sala Penal alguns dels deu requisits que al final van ser definitivament fixats
en la sentència del 10 d’abril del 2008. I entre aquests, la sentència del 21 de juny
del 2007 indicava que la menció de l’article 87-2, segons la qual la investigació s’ha
de dirigir a les persones presumptament implicades, només es podia referir a persones
que fossin sospitoses d’haver comès un delicte major, i en cap cas a uns tercers que no
es podien merèixer cap sospita. En la referida resolució, s’arribava a la conclusió que
s’havia vulnerat el dret fonamental al secret de les comunicacions d’un periodista, en
el marc d’una investigació que era dirigida, en realitat, contra les persones que podien
informar dit periodista en relació amb unes diligències judicials o policials. Així, el
Tribunal Superior de Justícia protegia, ensems, el secret de les fonts dels periodistes,
protecció que va ser plenament acordada pel Tribunal Constitucional en un recurs
d’empara formulat en el mateix procediment, mitjançant la decisió de data 1 de febrer
del 2008 (causa 2007-24-RE), en el qual es decideix que l’actuació del servei de policia
i de la Batllia havien vulnerat, a més del secret de les comunicacions, la llibertat d’informació
i el secret professional, conceptes protegits per l’article 12 de la Constitució.
Els principis d’actuació així definits per la Sala Penal del Tribunal Superior de Justícia
són unívocs a l’efecte d’obligar que el mandat judicial, previst a l’article 15.2
de la Constitució, quedi cenyit en uns límits estrictes i previsibles, de tal manera
que, en tot moment, els drets dels ciutadans quedin garantits tot procurant als
serveis d’investigació les eines necessàries a la seva missió. És a dir, que el Tribunal
institueix un equilibri entre llibertat i seguretat, de forma que es pot qualificar de
satisfactòria en tots els seus aspectes.
Aquesta protecció no es limita a l’àmbit penal, sinó que es dirigeix igualment al
dret a la intimitat que pertoca cada ciutadà i és sabut que aquest dret es pot trobar
vulnerat en altres circumstàncies més enllà que les que donen lloc al seguiment d’un
— 179 —
procediment penal. I així ho ha considerat el Tribunal Constitucional en diferents resolucions,
entre les quals, als efectes de la present anàlisi, cal destacar la sentència
dictada el 3 d’octubre del 2011 en la causa 2001-2/RE.
En aquest procediment, el nucli de la resolució consistia a determinar si un empresari
que havia facilitat a un dels seus empleats un telèfon mòbil de l’empresa era legitimat,
d’una part, per obtenir la informació relativa a la facturació d’aquest telèfon,
amb inclusió en la mateixa de les dades corresponents a les trucades efectuades, i
si, posteriorment, podia utilitzar aquesta informació per perjudicar l’empleat. El Tribunal
Constitucional considera que aquesta actuació és il·legítima i constitueix una
violació dels drets consagrats en els articles 14 i 15 de la Constitució en el cas que
no s’informi degudament l’empleat d’aquest control i es reculli el seu consentiment
exprés a l’esmentada fiscalització de les seves trucades. En la seva decisió, el Tribunal
Constitucional es refereix expressament a la sentència del Tribunal Europeu dels
Drets Humans del 3 d’abril del 2007, dictada en l’assumpte Copland contra el Regne
Unit, i que presentava moltes similituds amb el cas de referència.
Decidint d’aquesta manera, el Tribunal Constitucional s’ha alineat amb la jurisprudència
la més protectora dels drets fonamentals, tal com ja havia estat fixada pel
Tribunal Europeu en altres assumptes diferents. Per tant, no hi ha cap dubte que
el dret a la intimitat, del qual fa part el secret de les comunicacions, queda degudament
protegit al Principat d’Andorra, tant en l’àmbit penal com en l’àmbit civil o
administratiu, en mèrits de la jurisprudència emanant dels tribunals andorrans que
siguin la Sala Penal del Tribunal Superior o, quan escau, del Tribunal Constitucional.
Ara bé, com ja s’ha dit, aquesta protecció no és absoluta i ha de cedir davant de les
necessitats de seguretat pública, pel que fa a l’àmbit penal, en les condicions restrictives
abans descrites. I podem recordar que la Fiscalia General d’Andorra, conscient
de la seva missió constitucional, desenvolupada en la Llei del Ministeri Fiscal
de data 12 de desembre del 1996 i en el marc de la seva obligació de vetllar pel respecte
dels drets fonamentals i llibertats públiques, amb les actuacions que reclami
la seva defensa, ha sabut en un sumari important en matèria de tràfic d’estupefaents
retirar la seva acusació, en adonar-se que les escoltes telefòniques practicades en
el procediment no responien als criteris determinats per la Sala Penal del Tribunal
Superior. Un gest que es pot elogiar.
Quant a l’àmbit civil, els ciutadans veuen garantits els seus drets pels principis
abans descrits i fixats pel Tribunal Constitucional, atès que el control, sota qualsevol
forma que sigui i per qualsevol finalitat, de les seves comunicacions o de les dades
relatives a les mateixes, haurà de merèixer el seu previ consentiment exprés, a fi que
puguin ser utilitzades per un tercer.
Una vegada determinat el contingut de les garanties acordades als ciutadans, sembla
convenient precisar breument els diferents procediments que es poden emprar per a
obtenir dels tribunals aquesta garantia.
— 180 — II. Els procediments d’aplicació.
Abans d’endinsar-se en l’estudi dels diferents procediments a l’abast del justiciable
per a fer valdre els seus drets, en el marc d’una intercepció de les seves comunicacions,
ja sigui en l’àmbit penal o en l’àmbit civil, cal determinar les persones que
queden legitimades per a instar les accions judicials correctores.
En primer lloc, i aquesta constatació no mereix cap esforç d’argumentació, la legitimació
de la persona víctima de la intervenció i part al procediment penal, en el
qual s’ha ordenat la intercepció, no pot ser negada de cap manera. Tampoc no es pot
discutir la legitimació del ministeri Fiscal, que procedeix directament de la Llei del
ministeri Fiscal, i en particular del seu article 1, que preveu que el ministeri Fiscal
té a càrrec seu la defensa de les llibertats públiques.
Anant més enllà, i sempre en l’àmbit penal s’entén que qualsevol persona a la qual
la intervenció telefònica li causa un greuge, es trobaria legitimada per sol·licitar al
tribunal competent la nul·litat d’aquesta intromissió. Així, en la sentència abans
citada de la Sala Penal del Tribunal Superior, de data 21 de juny del 2007, l’òrgan
judicial reconeix als periodistes, víctimes del control de les seves trucades, una
plena legitimació per a demanar la nul·litat i el reconeixement de la violació dels
seus drets fonamentals, encara que aquesta mateixa nul·litat hagi estat prèviament
requerida pel ministeri Fiscal en el moment de ser informat d’aquesta mateixa intervenció
i que no siguin part en el procediment penal, atès que no eren sospitosos
d’haver comès qualsevol delicte. La legitimació no procedeix doncs del fet de ser
part en el procediment penal, sinó únicament i exclusivament del fet de ser objecte
d’una intervenció de les seves comunicacions. I aquesta legitimació troba el
fonament en el fet que, únicament, el sospitós d’una infracció, és a dir d’un delicte
major, pot ser objecte d’intervenció de les seves comunicacions sense que aquest tipus
d’investigació es pugui estendre a altres persones de les quals la responsabilitat
penal no pugui ser accionada.
Ara bé, hauríem d’entendre, de conformitat amb la sentència de data 21 de maig
del 1996, referenciada sota el número 09-96, que aquesta nul·litat ha de ser sol·
licitada expressament davant del Tribunal, el qual podem pensar que no pot actuar
d’ofici. En efecte, en aquesta resolució la Sala Penal del Tribunal Superior indica, en
el segon Considerant:
“Que si les converses telefòniques poden ser considerades com nul·les o inexistents
per aplicació dels criteris de la jurisprudència andorrana (TC-29-3/93) la defensa
del Sr. XXX no va demanar al Tribunal de Corts en el seu escrit que declarés il·legals
aquestes intervencions. (…)”
Aquesta apreciació sembla criticable a primer cop d’ull, atès que no s’ajusta a les
necessitats d’una deguda protecció dels drets dels ciutadans. Sembla més oportú
— 181 —
que el Tribunal, encara que cap de les parts hagi argumentat respecte a la nul·litat
d’una investigació d’aquest tipus, pugui, d’ofici, anul·lar les proves nul·les tenint
en compte la greu vulneració que això comportaria als principis deduïts de la Carta
Magna, i en particular en els seus articles 14 i 15.
Pertocaria doncs a les parts o tercers afectats en un procediment penal requerir
una nul·litat d’escoltes telefòniques si ho consideren convenient. Aquesta petició,
i segons els termes del Codi de Procediment Penal, pot ser portada davant del batlle
instructor en qualsevol moment en el decurs de la instrucció, a fi que resolgui
a l’efecte. Aquesta demanda pot ser formulada per qualsevol de les parts o tercers
afectats, inclús pel ministeri Fiscal. I així es va fer, en particular en la causa abans
citada i que va donar lloc a la sentència del 21 de juny del 2007 en el marc de la
qual va ser el ministeri Fiscal, que informat de la decisió de la Batllia respecte a unes
escoltes telefòniques litigioses en va sol·licitar la nul·litat, la qual va ser acordada
per la Batllia. I més enllà del batlle instructor, una petició d’aquest tipus pot ser
formulada davant del Tribunal de Corts, en el tràmit fixat per l’article 123 del Codi de
Procediment Penal o posteriorment fins a la vista, com a qüestió preliminar.
La desestimació d’una petició com aquesta per part del tribunal mitjançant una
decisió ferma i definitiva, podrà conduir, de conformitat amb el procediment vigent,
a formular un incident de nul·litat d’actuacions i posteriorment un recurs d’empara.
Ara bé, aquesta via només resulta eficient en el cas de considerar que la intervenció
telefònica constitueix una vulneració del dret fonamental a la jurisdicció previst a
l’article 10 de la Constitució, per la qual cosa seran d’aplicació a aquesta petició els
articles 18bis de la Llei Transitòria de Procediments Judicials i 94 de la Llei Qualificada
del Tribunal Constitucional, en la seva redacció de data 22 d’abril del 1999.
Així ho ha jutjat repetides vegades la Sala Penal del Tribunal Superior, i en particular
en la seva sentència de data 24 de febrer del 2011, sota el número 4-11, així com
el Tribunal Constitucional (autes del 2 de juliol del 1999 i del 18 de juliol del 2001,
entre altres).
Ara bé, els articles 14 i 15 de la Constitució, situant-se en el Capítol III del Títol II
de la Carta Magna, en el cas que no es consideri que hi hagi una vulneració a l’article
10 de la Constitució, és a dir essencialment quan la petició es dedueix en l’àmbit
civil o administratiu, s’haurà d’utilitzar el procediment previst a l’article 41.1 de la
Constitució, que desenvolupa els articles 15 i 18 de la Llei Transitòria de Procediments
Judicials i que dóna pas al recurs general d’empara dels articles 85 a 92 de la
Llei Qualificada del Tribunal Constitucional.
El procediment de l’article 41.1 queda definit, per la Sala Penal del Tribunal Superior,
com un procés de tutela constitucional que, a més de ser urgent i preferent,
s’ha de considerar excepcional per a ser utilitzat com a última ràtio, solament quan
per al restabliment dels drets constitucionals vulnerats no existeixi un procediment
jurisdiccional ordinari idoni per a aquella finalitat. És a dir, que segons la Sala Penal
— 182 — preval el procediment ordinari, atès que, tal com es diu en la sentència del 22 de
desembre del 2008, el procediment urgent i preferent de l’article 41.1 queda reservat
per als casos en què la hipotètica vulneració del dret fonamental no integri infracció
criminal. Així, si la violació inclou una infracció criminal, s’haurà de formular la corresponent
acció penal en el marc de la qual es podran utilitzar les vies de protecció
abans definides.
No existeix doncs cap dubte sobre el fet que s’ofereixen a les parts diferents procediments
per a obtenir el respecte els seus drets constitucionals. Per consegüent,
tant a nivell processal com material, els ciutadans veuen aquests drets degudament
garantits, i així ho ha demostrat repetides vegades el Tribunal Superior de Justícia
i el Tribunal Constitucional. La prova n’és que fins ara cap condemna del Principat
d’Andorra pel Tribunal Europeu dels Drets Humans ha estat pronunciada amb relació
a una vulneració al secret de les comunicacions, tal com queda constitucionalment
protegit per l’article 15.2 de la Carta Magna.
No obstant això, d’una banda cal recalcar que si bé el sistema de protecció així definit,
i el seu contingut, no mereixen cap crítica important, queden encara diferents
extrems a dilucidar en aquesta matèria. I de l’altra, és necessari aprofundir les regles
aplicables en consideració d’alguns dels mètodes moderns d’investigació que poden
utilitzar els serveis d’enquesta.
III. Conclusió prospectiva.
En efecte, pel que fa a les intervencions telefòniques subsisteix el dubte sobre
les que s’efectuen fora del territori d’Andorra per un servei de policia estranger, i
ordenades o autoritzades per un manament judicial cursat pel magistrat estranger
competent, i que tindrien com a conseqüència la incoació d’un sumari al Principat
d’Andorra. A aquest efecte, ara per ara, només ens podem remetre a la jurisprudència
del Tribunal Europeu dels Drets Humans, de la qual, per l’extrem que ens ocupa, podem
destacar la sentència Matheron contra França. En aquesta resolució, el Tribunal
Europeu reprotxà, entre altres, a l’Estat francès les mancances de la seva legislació,
la qual no opera cap distinció segons el procediment en el marc del qual les escoltes
havien estat ordenades. Així, en aquest afer, unes escoltes ordenades per un jutge
d’instrucció, territorialment competent, en el marc d’un sumari en el qual el Sr.
Matheron no era part, s’havien utilitzat com a mitjà de prova en un altre sumari,
sota la competència d’un segon jutge d’instrucció, amb una competència territorial
distinta, i en el marc del qual finalment el Sr. Matheron havia estat condemnat, en
mèrits de dites escoltes, sense que mai no hagi pogut discutir la regularitat de les
mateixes, tant en un procediment com en l’altre. En efecte, no era part en el primer
sumari i les intervencions no havien estat ordenades en el segon.
— 183 —
Tenint en compte els requisits estrictes fixats per la Sala Penal del Tribunal Superior
de Justícia en la seva sentència ja citada de data 10 d’abril del 2008, en la causa
TC-113-3/2006, cal preguntar-se si una escolta telefònica realitzada a l’estranger
pot respondre amb aquests deu criteris cumulatius. En el seu defecte, les escoltes no
podrien rebre la consideració de prova vàlida al Principat d’Andorra i haurien de ser
anul·lades, entre altres motius, per manca de previsibilitat de la legislació andorrana
a l’efecte, criteri al qual el TEDH acorda una importància primordial. L’article 87.2
del Codi de Procediment Penal, que fixa els criteris a seguir en el cas d’intervenció
telefònica, criteris desenvolupats en la sentència abans citada, no conté cap previsió
respecte a les escoltes telefòniques realitzades a fora del territori andorrà, en
el marc d’un sumari seguit per un jutge estranger. Aquesta manca de previsibilitat
podria ser sancionada pel Tribunal Europeu dels Drets Humans, tal com ho va fer
en la causa Matheron contra França. Val la pena recalcar que la complexitat de la
criminalitat organitzada justifica que la legislació andorrana sigui precisada quant
al present extrem, a fi d’evitar en el futur qualsevol distorsió, perjudicial als interessos
de la seguretat pública. És sabut que, en particular, molts temes de blanqueig,
perseguits a Andorra, troben el seu fonament en unes enquestes judicials i policials
cursades a fora del territori andorrà, raó per la qual la vacatiolegis avui existent
hauria de ser sanejada.
D’altra part, d’acord amb la jurisprudència que s’acaba d’analitzar, sembla convenient,
aprofundir en la reflexió amb relació a altres mètodes d’investigació que fins ara
sembla que no han estat utilitzats a Andorra, o si ho han estat, aquest fet mai ha
estat sotmès al coneixement i a l’eventual censura del tribunal.
Un d’aquests mètodes té relació directa amb la jurisprudència de la Sala Penal del
Tribunal Superior respecte a les intervencions telefòniques i es refereix a la tècnica
de la geolocalització en els seus dos vessants.
El primer, força conegut, és la geolocalització dels telèfons mòbils d’un sospitós
mitjançant les dades recollides per l’operador telefònic. És notori que cada mòbil
deixa la seva traça en el moment que es connecta a un repetidor, element que pot
ser d’importància en la instrucció d’un sumari per a determinar la presència o no de
l’encausat en el lloc del delicte.
Una altra tècnica de geolocalització és la utilitzada per molts serveis de policia, i
que consisteix a amagar al vehicle d’un sospitós un emissor amb la finalitat de poder
controlar els seus desplaçaments.
Recentment, la Sala Penal de la Cort de Cassació Francesa va considerar que aquestes
tècniques constitueixen una ingerència dins de la vida privada, per la qual cosa queden
emparades per l’article 8 del Conveni Europeu dels Drets Humans (Sentència del
22 d’octubre del 2013, número 13-81945 i Sentència del 19 de novembre del 2013,
número 13-84909). I d’aquesta constatació se’n dedueix que sempre és necessari
— 184 — una autorització judicial donada per un jutge independent i imparcial en el sentit
que dóna el Tribunal Europeu dels Drets Humans a aquesta funció, perquè aquesta
prova tingui validesa en un procediment penal. Ensems, aquest Alt Tribunal considera
que la legislació francesa manca de previsibilitat en aquesta matèria, defecte de
previsibilitat que regularment ha sancionat el Tribunal Europeu dels Drets de l’Home
respecte a les vulneracions al dret a la intimitat. Conscient d’aquesta dificultat, el
govern gal va fer aprovar pel Parlament, el 24 de febrer del 2014, una modificació
del Codi de Procediment Penal Francès, autoritzant la utilització de tot mitjà tècnic
destinat a la localització en temps real, en el territori nacional, d’una persona, d’un
vehicle o de tot altre objecte, sense que el consentiment del propietari o del possessor
sigui necessari, sempre que aquesta operació sigui exigida per les necessitats
d’una enquesta relativa a un delicte major. Actuant d’aquesta manera, s’ha pal·liat
la mancança denunciada per la Sala Penal de la Cort de Cassació Francesa, amb la
finalitat d’acordar als serveis d’investigació els mitjans necessaris a la seva missió,
tot preservant els drets dels justiciables, atès que tal mesura haurà de ser ordenada
judicialment. Val a dir que, en aplicació de la jurisprudència de la Sala Penal del
Tribunal Superior, podem suposar que, en el cas que aquesta dificultat arribi al
coneixement dels tribunals andorrans, la solució donada seria similar a la solució
francesa, que s’inspira directament de la jurisprudència del Tribunal Europeu dels
Drets Humans i dels articles d’aplicació del Conveni Europeu. I, hem d’entendre, que
més enllà d’aquesta obligatorietat de la intervenció judicial, els requisits a respectar
seran similars als deduïts en la sentència del 10 d’abril del 2008, adaptant els mateixos
requisits a l’especificitat d’aquesta investigació. Ara bé, a fi d’evitar el greuge
de manca de previsibilitat de la norma, seria aconsellable introduir en el Codi de
Procediment Penal andorrà les prescripcions necessàries a aquest efecte.
Un altre tema que sembla interessant i divertit evocar ràpidament, a títol d’anècdota,
és l’eventual sonorització de les cel·les del servei de policia o de les sales de
visita del centre de detenció, amb la finalitat de recollir elements que puguin ser
útils en el marc d’una enquesta policial.
Aquesta sonorització, òbviament, no es pot dirigir, avui dia, (en el passat preconstitucional
semblaria que era diferent), a les converses entre el detingut i el seu advocat,
les quals queden emparades pel secret professional, definit tant en el Codi Penal
com el Codi de Procediment Penal, i plenament ratificat mitjançant la Llei 20/2013
de cooperació penal internacional i de lluita contra el blanqueig de diners sempre
i quan, evidentment, el lletrat respecti les seves obligacions i no sigui sospitós de
participar, en el grau que sigui, a un delicte, que justificaria aquest tipus d’intervenció.
En aquesta hipòtesi, hem d’entendre que, de conformitat amb les prescripcions
imperatives de l’article 87.2 del Codi de Procediment Penal i tractant-se d’una
situació equiparable a la d’una intervenció telefònica, s’hauria d’avisar prèviament
al Degà del Col·legi d’Advocats i decidir aquesta mesura per Aute motivat. Garantia
que, en el decurs d’instruccions sumarials, certs Batlles instructors han estès a les
— 185 —
perquisicions dutes a terme en un despatx d’advocat permetent inclús, al Degà del
Col·legi d’Advocats, encara que la seva intervenció no sigui prevista al Codi de Procediment
Penal, de presenciar la dita perquisició, sempre i quan l’advocat concernit
ho consenteixi. Val a dir que podria ser d’interès preveure un procediment contradictori
específic, en cas d’entrada en un despatx d’advocat, a fi que els documents
incautats siguin sotmesos a la censura d’un jutge independent i imparcial, amb la
finalitat de valorar si aquesta mesura vulnera o no el secret professional, tal com
queda previst en la normativa vigent d’aplicació.
Ara bé, res no sembla obstar el servei de policia de dur a terme aquesta forma d’actuació,
quan les converses gravades són mantingudes entre dos detinguts, que haurien
participat o no als fets delictius. Respecte al present extrem, ens podem referir
també a una recent sentència de la Sala Penal de la Cort de Cassació Francesa, del 7
de gener del 2014 (número 13-85246), que va considerar, tot i que la sonorització
sigui ordenada per un jutge, independent i imparcial, que aquesta intercepció de
converses constitueix una maniobra que vulnera de ple el dret a un judici equitable
i al principi de lleialtat de les proves. I així, de forma implícita, aquest Alt Tribunal
ratifica que el dret a la intimitat també existeix en les cel·les policials.
Certament, els tribunals andorrans s’inclinarien per la mateixa solució, atès que han
demostrat, ja abans de l’entrada en vigor de la Constitució, la voluntat innegable de
preservar en tot moment els drets del justiciable i d’interpretar les regles de procediment,
i més específicament del procediment penal, en el sentit més protector de
les llibertats públiques. Aquesta és la missió que la Constitució acorda als nostres
tribunals i cal reconèixer que aquesta missió ha estat complerta en tots els seus
aspectes, i això essencialment per la Sala Penal del Tribunal Superior de Justícia i el
Tribunal Constitucional, que són, en el seu respectiu àmbit, els intèrprets suprems
de la legalitat ordinària i constitucional.
Encamp, 14 de març del 2014.


